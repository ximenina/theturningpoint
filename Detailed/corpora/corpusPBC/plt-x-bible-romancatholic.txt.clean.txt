Fiandohan’ny Evanjelin’i Jesoa Kristy , Zanak’ Andriamanitra .
Ary tamin’izany andro izany , dia tonga avy any Nazareta tanànan’i Galilea i Jesoa , ka nataon’i Joany batemy tao Jordany .
Raha vao niala avy tao anaty rano Izy , dia nahita ny lanitra nisokatra , sy ny Fanahy Masina nidina tahaka ny voromahailala , nankeo amboniny ;
ary nisy feo re avy tany an-danitra nanao hoe : « Ianao no Zanako malalako , Ianao no ankasitrahiko . »
Nony nandalo teny amoron’ny ranomasin’i Galilea Izy , dia nahita an’i Simôna sy i Andre rahalahiny nanarato teo amin’ny ranomasina , fa mpanarato izy ireo .
Ary hoy i Jesoa taminy : « Andeha hanaraka Ahy , fa hataoko mpanarato olona ianareo . »
Dia nandao ny haratony niaraka tamin’izay izy , ka nanaraka Azy .
Nony nandeha kelikely Izy , dia nahita an’i Jakôba zanak’i Zebede sy i Joany rahalahiny , izay teo an-tsambo kely koa , nanamboatra ny haratony .
Ary nankany Kafarnaoma izy ireo , ka ny sabata voalohany ihany dia niditra tao amin’ny sinagoga Izy sy nampianatra ny olona .
Dia gaga izy ireo tamin’ny fampianarany , satria nampianatra azy toy ny manana fahefana Izy , fa tsy mba tahaka ny mpanora-dalàna .
Ary tao amin’ny sinagogany dia nisy lehilahy anankiray azon’ny fanahy maloto , ary niantso mafy izy
Fa nandrahona azy i Jesoa nanao hoe : « Mangina , ary mivoaha amin’io lehilahy io . »
Ary ny fanahy maloto nampifanintontsintona azy , dia niantso tamin’ny feo mahery ka nivoaka taminy .
Gaga ny olona rehetra ka nifampilaza hoe : « Inona ity ? Fampianarana vaovao inona re ity ? fa ny fanahy maloto avy no didiany ka manaiky Azy . »
Dia niely eran’i Galilea rehetra ny lazany .
Raha vao nivoaka avy tao amin’ny sinagoga izy ireo , dia nankany an-tranon’i Simôna sy i Andre Izy sy i Jakôba ary i Joany .
Ary ny rafozam-bavin’i Simôna nandry teo am-pandriana fa nanavy , ka noresahin’izy ireo taminy niaraka tamin’izay .
Dia nanatona nandray ny tanany i Jesoa sy nanarina azy , dia afaka ny tazony ka nandroso sakafo ho Azy izy .
Nony ampitso nifoha maraina alina koa Izy , dia nivoaka nankany amin’ny tany mangingina , ka nivavaka tany .
Dia lasa nitady Azy i Simôna sy ny namany ,
ka nony nahita Azy dia nilaza taminy hoe : « Tadiavin’ny olona rehetra Ianao . »
Fa izao no navaliny : « Andeha isika hankany amin’ny tanàna akaiky , mba hitoriako any koa ; fa izany no nivoahako . »
Dia lasa Izy nitory tamin’ny sinagogan’ny olona sy eran’i Galilea rehetra , sady nandroaka ny demony .
Ary nisy boka anankiray nanatona Azy nandohalika teo anatrehany ka nitaraina taminy nanao hoe : « Raha mety Ianao dia mahay manadio ahy . »
Nangoraka azy i Jesoa ka naninjitra ny tanany , dia nanendry azy sy nanao taminy hoe : « Mety Aho , madiova ianao . »
Vantany vao niteny Izy , dia niala tamin-dralehilahy ny habokany ka nadio izy .
Kanjo nony lasa ralehilahy dia nilazalaza sy nampiely izany hatraiza hatraiza , hany ka tsy afa-niditra niharihary tao an-tanàna intsony i Jesoa , fa nitoetra teny ivelany tamin’ny tany mangigina Izy , ary nohatonin’ny olona avy eny tontolo eny .
Andro vitsivitsy taorian’izany , dia niditra tao Kafarnaoma indray Izy .
Tamin’izay dia nisy nanatona Azy nitondra lehilahy malemy anankiray , izay nolanjain’olona efa-dahy .
Tsy afa-nanatona Azy anefa izy ireo noho ny habetsahan’ny vahoaka , ka dia ny tafon-trano nitoerany no nanesorany ; nony voasokatra , dia nampidininy teo ny fandriana nandrian’ilay malemy .
Ary i Jesoa , nony nahita ny finoan’ireo , dia nanao tamin’ilay malemy hoe : « Anaka , voavela ny helokao . »
Fa nisy mpanora-dalàna sasany nipetraka teo ka nanao anakampo hoe :
Fantatr’i Jesoa tao amin’ny fanahiny niaraka tamin’izay fa nieritreritra izany tao anatiny izy ireo , ka hoy Izy taminy : « Nahoana ianareo no mihevitra toy izany ao am-ponareo ?
Ary mba ho fantatrareo fa ny Zanak’olona manam-pahefana etỳ an-tany hanafaka ny fahotana , dia izao no lazaiko aminao , hoy Izy tamin’ilay malemy :
Dia nitsangana niaraka tamin’izay izy ka nibata ny fandriany , ary lasa nody teo imason’ny olona rehetra ; hany ka talanjona izy rehetra sady nankalaza an’ Andriamanitra nanao hoe : « Tsy mbola nahita tahaka izany izahay . »
Ary nivoaka ho any amoron-dranomasina indray Izy ka nanatona Azy ny vahoaka rehetra , dia nampianatra azy Izy .
Raha nandalo Izy , dia nahita an’i Levi zanak’i Alfe nipetraka tao amin’ny fandraisana hetra , ka nanao taminy hoe : « Andeha hanaraka Ahy . » Dia nitsangana izy ka nanaraka Azy .
Ary raha nipetraka nihinana tao an-tranon-dralehilahy io i Jesoa , dia nisy Poblikanina sy mpanota maro niara-nihinana tamin’ Izy sy ny mpianany ; fa maro ireo , ary nanaraka Azy .
Nony nahita Azy niara-nihinana tamin’ny Poblikanina sy ny mpanota ny mpanora-dalàna mbamin’ny Farisianina dia nilaza tamin’ny mpianany hoe : « Nahoana ny Mpampianatrareo no miara-mihinana sy misotro amin’ny Poblikanina sy ny mpanota ? »
Raha nahare izany i Jesoa dia nanao taminy hoe : « Tsy ny finaritra no mila dokotera , fa ny marary ; tsy tonga hiantso ny marina Aho , fa ny mpanota . »
Ary fanaon’ny mpianatr’i Joany sy ny Farisianina ny mifady hanina , ka nisy nanatona nanao taminy hoe : « Nahoana ny mpianatr’i Joany sy ny an’ny Farisianina no mifady hanina , nefa ny mpianatrao kosa tsy mba mifady ? »
Ary hoy i Jesoa taminy : « Moa mahazo mifady ny naman’ny mpampakatra raha mbola ao aminy ny mpampakatra ? Raha mbola ao aminy koa ny mpampakatra , dia tsy mahazo mifady izy ;
fa ho avy ny andro izay hanesorana ny mpampakatra hiala ao aminy , ka amin’izany andro izany vao hifady izy .
Tsy misy olona manampina akanjo tonta amin’ny tapa-damba vaovao ; fa raha izany dia handrovitra ny tonta ny vaovao ka hitatra ny triatra .
Indray sabata raha nandeha namaky ny tanimbary i Jesoa , dia nioty salohim-bary teny am-pandehanana ny mpianany ,
ka hoy ny Farisianina taminy : « Jereo ange e , nahoana izy ireo no manao ny tsy fanao amin’ny sabata ? »
Fa hoy Izy taminy : « Moa tsy novakinareo va izay nataon’i Davida raha terin’ny hanoanana izy sy izay nanaraka azy ?
Dia hoy koa Izy taminy : « Ny sabata no natao ho an’ny olona , fa tsy ny olona no ho an’ny sabata .
Koa ny Zanak’olona dia tompon’ny sabata aza . »
Indray mandeha koa dia niditra tao amin’ny sinagoga i Jesoa , ary nisy lehilahy anankiray maty tanana an’ila tao .
Ary nizaha taratra Azy ny sasany na hanasitrana an’io amin’ny sabata Izy na tsia , mba hiampangany Azy .
Dia hoy Izy tamin’ilay lehilahy maty tanana : « Mitsangana etsy afovoany . »
Ary hoy koa Izy tamin’ny olona : « Inona no mety hatao amin’ny sabata , ny soa sa ny ratsy , ny mamonjy aina sa ny mamono ? » Fa tsy niteny tsy nivolana izy ireo .
Dia nijery azy rehetra tamin-katezerana Izy , sy nalahelo noho ny hajamban’ny fony , ary nilaza tamin-dralehilahy hoe : « Ahinjiro ny tananao » Dia nahinjiny , ka sitrana ny tanany .
Ary lasa nivoaka ny Farisianina , ka niaraka tamin’izay dia niara-nihevitra tamin’ny Herôdianina hanao izay hahavoazana Azy .
Ary nilaza tamin’ny mpianany Izy mba hanomana sambo kely hiandry Azy eo noho ny habetsahan’ny vahoaka , fandrao dia poritin’ny olona Izy .
Ary raha mahita Azy koa ny fanahy maloto , dia miankohoka eo anatrehany , ka miantso hoe :
« Ianao no Zanak’ Andriamanitra » ; fa rarany sy rahonany mafy izy ireo mba tsy hanao izay hahafantarana Azy .
Ary niakatra tamin’ny tendrombohitra anankiray Izy , ka niantso izay tiany hantsoina hankeo aminy , dia nankeo aminy ireo .
Nony nandre izany ny havany dia nivoaka hihazona Azy , fa hoy izy ireo : « Efa very saina Izy . »
Ny mpanora-dalàna izay nidina avy tany Jerosalema kosa nanao hoe : « Efa azon’i Belzeboba Izy , ary ny filohan’ny demony no androahany ny demony . »
Nantsoin’i Jesoa izy ireo ka nanaovany fanoharana hoe : « Hataon’i Satana ahoana no fandroaka an’i Satana ?
Raha misy fanjakana miady an-trano , dia tsy haharitra izany fanjakana izany ;
ary raha misy fianakaviana miady an-trano , dia tsy haharitra izany fianakaviana izany ;
koa raha mitsangan-kanohitra ny tenany àry i Satana , ka miady an-trano , dia tsy maharitra izy fa rava ny heriny .
Tsy misy olona afa-miditra ao an-tranon’ny mahery sy mandroba ny ao an-tranony , raha tsy afatony aloha ilay mahery , vao robainy ny ao an-tranony .
Lazaiko marina aminareo fa hahazo famelan-keloka ihany ny zanak’olombelona amin’ny fahotany rehetra , sy ny fitenenan-dratsy rehetra izay itenenany ratsy an’ Andriamanitra ;
Ary tonga ny reniny sy ny rahalahiny , nijanona teo alatrano , ka naniraka nampiantso Azy .
Fa novaliany hoe : « Iza moa no reniko sy rahalahiko ? »
fa na iza na iza manao ny sitrapon’ Andriamanitra , dia izy no rahalahiko sy anabaviko ary reniko » .
Ary nampianatra teo amoron-dranomasina indray Izy , ka nisy vahoaka be nitangorona teo aminy , Izy moa niakatra nipetraka teo an-tsambo kely teo ambonin’ny ranomasina , ny vahoaka rehetra kosa teny amoron-dranomasina .
ka nony namafy izy , ny sasany latsaka teny amoron-dalana , dia tonga ny voromanidina ka nitsindroka azy .
Ny sasany latsaka tamin’ny tany be vato sy marivo nofo , ka nitsimoka vetivety satria tsy nisy tany lalina ;
Ny sasany latsaka tany anaty tsilo , ary nitombo ny tsilo ka nangeja azy , dia tsy namoa izy .
Ary ny sasany latsaka tamin’ny tany tsara , dia naniry sy nitombo ary namoa , ka ny sasany avo telopolo heny , ny sasany avo enimpolo heny , ny sasany avo zato heny . »
Ary hoy Izy : « Izay manan-tsofina hihainoana , aoka hihaino . »
Nony efa nitokana Izy , dia nanontany Azy ny amin’ny fanoharana ireo momba Azy mbamin’ny roa ambin’ny folo lahy .
Ary hoy Izy taminy : « Ianareo no nomena ny hahalala ny zava-miafina amin’ny fanjakan’ Andriamanitra , fa amin-dry zareo any ivelany kosa ny zavatra rehetra dia atao amin’ny fanoharana ,
Dia hoy Izy : « Tsy azonareo va izany fanoharana izany ? Koa hataonareo ahoana àry no fahalala ny fanoharana rehetra ?
Toy izany koa , ireo mandray ny voa amin’ny tany be vato no izay vao mandre ny teny , dia mandray azy an-kafaliana ;
Ireo mandray ny voa ao anatin’ny tsilo no izay mihaino ny teny ;
Ary ireo mandray ny voa amin’ny tany lonaka no izay sady mihaino ny teny no mandray azy ka mamoa , ny sasany avo telopolo heny , ny sasany enimpolo heny , ary ny sasany zato heny . »
Ary hoy koa Izy taminy : « Moa entina hapetraka ao ambanin’ny vata famarana na ambanin’ny farafara va ny jiro ? Moa tsy hapetraka amin’ny fanaovan-jiro va izy ?
Izay manan-tsofina hihainoana , aoka izy hihaino . »
Dia hoy indray Izy : « Diniho izay renareo . Araka izay famarana hamaranareo ihany no hamarana ho anareo , ary homena mihoatra aza ianareo .
Ary hoy indray Izy : « Amin’inona no hampitahàntsika ny fanjakan’ Andriamanitra , ary fanoharana inona no hanehoantsika azy ?
Tahaka ny voan-tsinapy izy , izay kely indrindra amin’ny voa rehetra ambonin’ny tany raha vao afafy ,
Dia fanoharana maro toy izany no nitoriany teny taminy , araka izay takatry ny sain’izy ireo .
Androtr’izay ihany , nony hariva ny andro , dia hoy Izy taminy : « Andeha isika hita ho eny an-dafin-drano . »
Ary nisy tafio-drivotra mahery nampisavoana ny onjan-drano hatrany anaty sambo kely , ka efa nihafeno rano izy .
Fa i Jesoa kosa natory teo ambody sambo kely tambonin’ny ondana , ka nofohazin’izy ireo Izy nilazany hoe : « Ry Mpampianatra ô ! tsy mampaninona Anao va raha maty izahay ? » .
Dia nifoha Izy ka niteny mafy ny rivotra , ary nilaza tamin’ny ranomasina hoe : « Mangina , mitonia . » Dia nitsahatra ny rivotra , ary nitony dia nitony ny andro .
Nony tafita ny ranomasina izy ireo dia tonga tao amin’ny tanin’ny Gerasena ;
ka vao niala tao an-tsambo kely Izy , dia inty nisy lehilahy anankiray azon’ny fanahy maloto avy tany am-pasana nanatona Azy .
Ary nanontany azy Izy nanao hoe : « Iza no anaranao ? » Dia novaliany hoe : « Lejiona no anarako , fa betsaka izahay . »
Ary nifona dia nifona taminy Izy mba tsy horoahiny hiala amin’izany tany izany .
Ary teo akaikin’ny tendrombohitra dia nisy kisoa betsaka , andiany iray , nihinana ,
Dia nekeny . Ka nivoaka ny fanahy maloto , dia niditra tao anatin’ny kisoa , ary rifatra nivarina teny amin’ny hantsana ho any amin’ny ranomasina ny kisoa andiany iray , tokony ho roa arivo , ka maty tao amin’ny ranomasina .
Dia nandositra ny mpiandry azy ka nilaza izany tany an-tanàna sy teny an-tsaha ; ary nivoaka ny olona hizaha izany zavatra izany .
Nankany amin’i Jesoa izy ireo , ary nahita an’ilay azon’ny demony ( izay nisy lejiona ) nipetraka sy nitafy lamba ary nanan-tsaina , ka raiki-tahotra terỳ .
Nony nolazain’izay nahita tamin’izy ireo izay nahazo ilay azon’ny demony sy ny kisoa ,
dia nihanta tamin’i Jesoa izy ireo , mba hiala amin’ny taniny .
Ary nony niakatra teo an-tsambo kely Izy , dia niangavy taminy ilay azon’ny demony mba hanaraka Azy ;
fa tsy navelany izy , fa hoy Izy taminy : « Andeha ihany mody any an-tranonao any amin’ny havanao , ka lazao aminy izay zava-dehibe nataon’ny Tompo taminao sy ny namindràny fo taminao . »
Dia lasa izy ka nampiely tany Dekapôly ny zavatra rehetra nataon’i Jesoa taminy , ary gaga ny olona rehetra .
Ary rehefa niondrana tamin’ny sambo kely i Jesoa ka tafita indray , dia nitangoronan’ny vahoaka teo amoron-dranomasina Izy .
Dia avy ny anankiray amin’ny lehiben’ny sinagoga atao hoe Jaira , ka nony nahita Azy dia niankohoka tamin’ny tongony izy ,
Dia nandeha niaraka taminy Izy , ary be ny vahoaka nanaraka Azy sy nifanety taminy .
Ary nisy vehivavy anankiray nitsi-dra roa ambin’ny folo taona ,
izay efa niaritra zavatra mafy betsaka tamin’ny mpanao fanafody maro sy nandany ny fananany rehetra , nefa tsy nihatsara velively , fa vao mainka niharatsiratsy kokoa aza .
Dia ritra niaraka tamin’izay ny loharanon’aretiny , ka tsaroany tao amin’ny tenany fa sitrana izy .
Teo no ho eo ihany dia fantatr’i Jesoa fa nisy hery nivoaka tamin’ny Tenany , ka nitodika ny vahoaka Izy nanao hoe : « Iza no nanendry ny fitafiako ? »
Ary hoy ny mpianany taminy : « Hitanao izao vahoaka mifanety aminao izao ka Ianao manontany hoe : ‹ Iza no nanendry ahy ? › »
Dia nijerijery manodidina Azy Izy hizaha ilay vehivavy izay nanao izany .
Natahotra ravehivavy sy tera-kovitra satria fantany izay tonga taminy , ka nanatona Azy sy niankohoka teo anatrehany izy , dia nilaza ny marina rehetra .
Ary hoy Izy taminy : « Anaka , ny finoanao no nahavonjy anao ; mandehana amim-piadanana , ary sitràna amin’ny aretinao . »
Raha mbola niteny i Jesoa , dia tonga ny avy any an-tranon’ilay lehiben’ny sinagoga ka nanao taminy hoe : « Maty ny zanakao vavy , ka nahoana ianao no mbola manahirana ny Mpampianatra ihany ? »
Fa nony nandre izany teny izany i Jesoa dia nilaza tamin’ilay lehiben’ny sinagoga hoe : « Aza matahotra , fa minoa fotsiny ihany . »
Ary tsy nisy navelany hanaraka Azy afa-tsy i Piera sy i Jakôba ary i Joany rahalahin’i Jakôba .
Ary nony tonga tany an-tranon’ilay lehiben’ny sinagoga izy ireo , dia olona nikorontana sy nitomany ary ninaonaona be ihany no hitan’i Jesoa .
Ary niditra Izy ka niteny tamin’ireo hoe : « Nahoana ianareo no mitabataba sy mitomany ? Tsy maty razazavavy , fa matory . »
Dia nihomehy Azy fatratra ny olona ; fa Izy kosa nandroaka azy rehetra , dia nitondra ny ray aman-drenin-drazazavavy mbamin’ireo nanaraka Azy niditra tao amin’izay niampàran-drazazavavy ,
ary nandray ny tanany sy nilaza taminy hoe : « Talita , komỳ » izany hoe : « Ry zazavavy , hoy Aho aminao , mitsangàna . »
Niaraka tamin’izay dia nitsangana razazavavy ka namindra fa efa roa ambin’ny folo taona izy , dia talanjona indrindra ny olona .
Nony niala teo Izy dia nankany amin’ny tany nahabe Azy , ary nanaraka Azy ny mpianany .
Ary rehefa sabata ny andro , dia nampianatra tao amin’ny sinagoga Izy , ka be tamin’izay nihaino Azy no gaga tamin’ny fampianarany sy nanao hoe : « Taiza no nahazoan’ Izy io izany rehetra izany ? Fahendrena manao ahoana izao nomena Azy izao , ary ahoana no ahefan’ny tanany izany asa lehibe izany ?
Fa hoy i Jesoa taminy : « Tsy misy mpaminany tsy enin-kaja afa-tsy amin’ny taniny sy amin’ny fianakaviany ary amin’ny havany ihany . »
Ary tsy nahazo nanao fahagagana akory Izy teo fa marary vitsivitsy monja no nositraniny tamin’ny fametrahan-tanana ,
ary gaga Izy noho ny tsy finoan’ireo . Dia nitety ny vohitra manodidina sy nampianatra Izy .
Ary niantso ny roa ambin’ny folo lahy hankeo aminy Izy , ka naniraka azy tsiroaroa , sy nanome fahefana azy handroaka ny fanahy maloto .
Dia nandeha izy ireo ka nitory tamin’ny olona fa tsy maintsy mibebaka izy ,
sy nandroaka demony maro , ary nanosotra diloilo ny marary betsaka sy nanasitrana azy .
Nahare ny lazan’i Jesoa i Herôda mpanjaka , fa efa nihamalaza ny Anarany . Ary hoy ny sasany : « I Joany Batista nitsangan-ko velona avy any amin’ny maty izay , ka izany no iasan’ireo hery mahagaga aminy » ;
Ary niangona teo amin’i Jesoa ny Farisianina sy ny mpanora-dalàna sasany avy tany Jerosalema ,
Ka dia nanontany Azy ny Farisianina mbamin’ny mpanora-dalàna nanao hoe : « Nahoana ny mpianatrao no tsy mitandrina ny fanaon-drazana , fa mihinana amin’ny tanana tsy misasa ? » .
Ary hoy ny navaliny azy ireo : « Marina tokoa ny naminanian’i Izaia anareo mpihatsaravelatsihy , araka ny voasoratra hoe : Ity firenena ity manaja Ahy amin’ny molony ; fa manalavitra Ahy ny fony ;
Nony niala teo amin’ny vahoaka Izy ka tonga tany an-trano , dia nanontanian’ny mpianany ny amin’ilay fanoharana ,
Fa izay mivoaka avy amin’ny olona , hoy Izy , no mahaloto ny olona ;
Nony niala teo Izy dia nankany amin’ny faritanin’i Tira sy i Sidona , ary niditra tao an-trano anankiray , fa tsy te ho fantatr’olona , nefa tsy nahazo niery .
Fa vetivety foana dia nisy vehivavy anankiray nanan-janakavavy azon’ny fanahy maloto nandre izany , ka tonga niankohoka tamin’ny tongony .
Fa hoy Izy taminy : « Aoka ho voky aloha ny zanaka ; fa tsy mety raha alaina ny mofon-jaza ka atsipy ny amboa . »
Dia namaly ravehivavy ka nanao taminy hoe : « Marina izany , Tompoko ; kanefa ny amboa kely koa mba mihinana ny sombintsombin’ny mofon-jaza ao ambany latabatra ihany . »
Ary hoy Izy taminy : « Mandehana , fa noho izany teny izany , dia efa niala tamin’ny zanakaovavy ny demony . »
Nony tonga tany an-tranony izy , dia nahita ny zananivavy nandry teo am-parafara fa efa nialan’ny demony .
Niala indray tany amin’ny faritanin’i Tira i Jesoa , ary namaky ny faritanin’i Sidona ka tonga tany amoron’ny ranomasin’i Galilea , amin’ny faritanin’i Dekapôly .
Tao dia nisy lehilahy anankiray sady marenina no moana nentin’izy ireo teo aminy sy nangatahiny mba hametrahany tanana .
Dia nitondra azy niavaka tamin’ny vahoaka Izy , ka nangarona ny sofiny tamin’ny rantsan-tanany sy nanisy rora ny lelany .
Raha efa izany dia niandrandra ny lanitra Izy , sady nisento ary nanao taminy hoe : « Efeta » izany hoe « misokafa . »
Niaraka tamin’izay dia nisokatra ny sofiny ary voavaha ny fatoran’ny lelany , ka niteny tsara izy .
Ary norarany ny olona tsy hilazalaza izany na amin’iza na amin’iza ; fa araka ny nandraràny azy ireo no vao mainka nampielezany izany kokoa aza ;
sady talanjona loatra izy ireo ka nanao hoe : « Tsara avokoa ny zavatra rehetra nataony , fa nampalady ny marenina Izy ary nampiteny ny moana . »
Tamin’izany andro izany , nony betsaka indray ny vahoaka teo sady tsy nanan-ko hanina , dia niantso ny mpianany Izy ka nanao taminy hoe :
ary raha ampodiko ho any an-tranony izy tsy mihinana dia ho reraka eny an-dalana , fa avy lavitra ny sasany . »
Dia hoy ny mpianany namaly Azy : « Aiza no hahitana mofo hahavoky ireo atỳ an’efitra ? »
Ary Izy nanontany azy hoe : « Manana mofo firy hianareo ? » « Fito » hoy izy ireo .
Dia nasainy nipetraka tamin’ny tany ny vahoaka ary noraisiny ny mofo fito , ka nony vita ny fisaorana dia novakiny , sy nomeny hozarain’ny mpianany , ary nozarainy tamin’ny vahoaka .
Ary nanana hazandrano madinika vitsivitsy koa izy , ka notsofiny rano dia nasainy nozaraina .
Ary nihinana ny olona ka voky , ary ny sombintsombiny sisa tsy lany nentiny , dia nisy fito sobika .
Ary nanatona Azy ny Farisianina , ka niady hevitra taminy sy nangataka famantarana avy any an-danitra taminy , mba hakany fanahy Azy .
Dia nisento mafy Izy ka nanao hoe : « Ahoana no itadiavan’ity taranaka ity famantarana ? Lazaiko aminareo marina tokoa fa tsy homena famantarana ity taranaka ity . »
Dia nilaozany izy ireo ka niondrana an-tsambo kely indray Izy nankeny am-pita .
Ary nanadino tsy nitondra mofo ny mpianatra , ka tsy nisy afa-tsy mofo iray monja teo an-tsambo kely .
I Jesoa kosa nananatra azy nanao hoe : « Mitandrema tsara ianareo fandrao azon’ny lalivain’ny Farisianina sy ny lalivain’i Herôda . »
Dia niara-nihevitra izy ireo ka nifampilaza hoe : « Noho isika tsy manana mofo izay . »
Fantatr’i Jesoa ny heviny ka hoy Izy taminy : « Ahoana no iheveranareo izay tsy fanananareo mofo ? Mbola tsy misy hevitra sy tsy mahazo saina ihany va ianareo ? Donto ny fonareo ?
Mana-maso fa tsy mahita va ianareo ? ary manan-tsofina fa tsy mahare ? Ary tsy mahatadidy va ianareo ?
« Ary raha nizara ny mofo fito tamin’ny olona efatra arivo Aho , firy no sobika feno ny sombintsombiny sisa tsy lany nangoninareo ? » « Fito , » hoy ireo taminy .
« Ka nahoana àry , hoy Izy taminy , no mbola tsy mahalala ihany ianareo ? »
Dia noraisin’i Jesoa ny tanan’ilay jamba , ka nentiny nivoaka ny tanàna izy ; nasiany rora ny masony , nametrahany tanana izy , ary nanontaniany raha mahita zavatra .
Avy ao i Jesoa sy ny mpianany , dia nankany amin’ny vohitra manodidina an’i Sezarean’i Filipo , ary teny an-dalana dia nanontany ny mpianany Izy nanao hoe : « Ataon’ny olona ho iza moa Aho ? »
Ary namaly Azy ireo , nanao hoe : « I Joany Batista , hoy ny sasany ; i Elia , hoy ny sasany ; ary anankiray amin’ny mpaminany , hoy kosa ny sasany . »
Ary norarany mafy izy ireo mba tsy hilazalaza Azy na amin’iza na amin’iza .
Tamin’izay nambarany tamin’izy ireo fa ny Zanak’olona dia tsy maintsy hijaly mafy sy hatosiky ny loholona mbamin’ny lohandohan’ny mpisorona sy ny mpanora-dalàna , ary hovonoina , fa hitsangana indray raha afaka hateloana ,
sady nataony mazava tsara no filaza izany . Dia nentin’i Piera nitanila Izy ka noteneniny mafy .
Fa nihodina nijery ny mpianany Izy , ary niteny mafy an’i Piera hoe : « Mialà amiko , ry Satana , satria tsy mihevitra araka an’ Andriamanitra ianao , fa araka ny olombelona . »
Dia nantsoiny ny vahoaka mbamin’ny mpianany ka nilazany hoe : « Raha misy ta hanaraka Ahy , aoka izy handà ny tenany sy hitondra ny hazofijaliana ka hanaraka Ahy .
Henemana taorian’izany dia nalain’i Jesoa i Piera sy i Jakôba ary i Joany ka nentiny nitokana tany an-tampon’ny tendrombohitra avo anankiray , dia niova tarehy teo anatrehany Izy .
Tonga nanjelanjelatra sady fotsy hoatra ny oram-panala ny fitafiany , ka tsy misy mpamotsy lamba mahafotsy toy izany etỳ an-tany .
Ary niseho tamin’izy ireo i Elia sy i Môizy , sady niresaka tamin’i Jesoa .
Dia niteny i Piera ka nanao tamin’i Jesoa hoe : « Raby ô , mahafinaritra ny mitoetra atỳ ; aoka hanao lay telo izahay , ny iray ho Anao , ny iray ho an’i Môizy , ary ny iray ho an’i Elia . »
Tamin’izay dia nisy rahona nanarona azy ; ary nisy feo avy tao amin’io rahona io nanao hoe : « Ity no Zanako malalako indrindra , henoy Izy . »
Niaraka tamin’izay dia nijerijery manodidina izy ireo , nefa tsy nahita olona intsony , fa i Jesoa irery sisa teo aminy .
Nony nidina avy tany an-tendrombohitra izy ireo , dia norarany tsy hilazalaza amin’olona ny zavatra vao hitany , mandra-pitsangan’ny Zanak’olona ho velona avy any amin’ny maty .
Dia notanany tao am-pony izany zavatra izany , sady nifampaka saina izy ny amin’izay hevitr’izany hoe , mitsangan-ko velona avy any amin’ny maty .
Ary nanontany Azy izy ireo nanao hoe : « Ahoana àry no ilazan’ny Farisianina sy ny mpanora-dalàna fa tsy maintsy ho avy aloha i Elia ? »
Dia hoy i Jesoa hoe : « Tsy maintsy ho avy aloha i Elia sy hanavao ny zavatra rehetra ; fa ahoana kosa no nanoratana ny amin’ny Zanak’olona fa tokony hijaly mafy Izy sy hotevatevaina izaitsizy ?
Nony tafaverina teo amin’ny mpianany Izy dia nahita vahoaka betsaka nanodidina Azy , sy mpanora-dalàna niady hevitra taminy .
Gaga ny olona rehetra nony nahita an’i Jesoa , ka nidodododo hiarahaba Azy niaraka tamin’izay .
Dia nanontany azy ireo Izy nanao hoe : « Ny amin’inona no iadianareo hevitra amin’ireto ? »
ka novalian’ny anankiray tamin’ny vahoaka hoe : « Ry Mpampianatra ô , nitondra ny zanako lahy azon’ny demony moana nankatỳ aminao Aho :
fa na aiza na aiza ahazoany azy dia sady akapokapony izy no mandoa vory sy mikitro-nify , fa efa mihamalazolazo erỳ ; ary efa nangataka ny mpianatrao handroaka azy aho , fa tsy nahomby izy ireo . »
Dia niteny i Jesoa nanao hoe : « Ry taranaka tsy mino , mandra-pahoviana no hitoerako aminareo ? mandra-pahoviana no handeferako aminareo ? Ento atỳ amiko izy . »
Dia nentiny nankeo aminy izy , ary vantany vao nahita Azy ny demony , dia nampifanintontsintona ny zaza , ka lavo nitsinkasina sady nandoa vory .
Dia nanontany ny rain-drazazalahy i Jesoa nanao hoe : « Hoatrinona izay no nahatongavan’izao taminy ? » ka novaliany hoe : « Hatry ny fony izy mbola kely ;
ary matetika izy no nazeran’ny demony tamin’ny afo sy tany anaty rano mba hahafaty azy ; ka raha mba misy hainao re , mamindrà fo aminay , ary vonjeo izahay ! »
Dia hoy i Jesoa taminy : « Raha hainao ny mino , tsy misy tsy azo atao ho an’izay mino . »
Niaraka tamin’izay , dia sady niantso mafy ny rain-drazazalahy no nanao an-dranomaso hoe : « Mino aho , Tompoko , fa vonjeo re ity tsy finoako . »
Ary nony nahita ny vahoaka nidodododo nanatona Azy i Jesoa , dia niteny mafy ny fanahy maloto Izy nanao hoe : « Ry fanahy marenina sy moana , Izaho mandidy anao , mivoaha amin’io zaza io , ka aza miditra ao aminy intsony . »
Dia sady ninananàna ny demony no nampifanintontsintona azy mafy vao niala taminy , ka efa toy ny maty ilay zazalahy , ary efa nataon’ny maro hoe maty aza .
Fa noraisin’i Jesoa tamin’ny tanany izy , dia nareniny , ka nitsangana .
Nony tonga tany an-trano Izy , dia nanontanian’ny mpianany mangingina hoe : « Nahoana no tsy naharoaka azy izahay ? »
Ka hoy Izy taminy : « Tsy azo roahina afa-tsy amin’ny fivavahana sy ny fifadian-kanina izany karazan-demony izany . »
Nony niala teo izy ireo , dia namaky an’i Galilea , ary tsy tian’i Jesoa ho fantatr’olona izany ,
Tsy fantatr’izy ireo anefa izany teny izany , sady tsy sahiny nanontaniana Azy koa .
Dia tonga tany Kafarnaoma izy ireo , ary nony mby tao an-trano , dia nanontany ny mpianany i Jesoa nanao hoe : « Inona izany niadianareo hevitra tany an-dalana izany ? » .
Dia nipetraka Izy ary niantso ny roa ambin’ny folo lahy ka nanao taminy hoe : « Izay te ho voalohany no ho farany indrindra sy ho mpanompon’ny olona rehetra . »
Ary nandray zaza anankiray Izy , napetrany teo afovoany , sy nofihininy , ary hoy Izy tamin’ny mpianany hoe :
Ary niteny i Joany ka nanao taminy hoe : « Mpampianatra ô , nahita olona anankiray nandroaka demony amin’ny Anaranao izahay ; nefa tsy namantsìka ka noraranay . »
Fa hoy i Jesoa : « Aza raranareo izy ; fa tsy misy olona hanao fahagagana amin’ny Anarako ka hanaratsy Ahy vetivety foana .
Ary na iza na iza hanafintohina ny anankiray amin’ireny madinika mino Ahy ireny , dia tsaratsara kokoa ho azy ny hanantonana vato fikosohan-dafarina amin’ny vozony , ka havarina any anaty ranomasina izy .
Raha ny tananao no manafintohina anao , tapaho izy ; fa aleo kilemaina miditra any amin’ny fiainana ianao , toy izay manan-tanan-droa avarina any amin’ny Gehena , dia any amin’ny afo tsy azo vonoina ,
izay tsy mety maty ny olitr’izy ireo ary tsy azo vonoina ny afo .
Fa izy rehetra any hosiraina amin’ny afo , toy ny sorona rehetra siraina amin’ny sira . »
« Tsara ny fanasina : fa rehefa lefy izy , inona no hampodianareo ny tsirony ? Tano tsara ny sira aminareo , ka mihavàna ianareo . »
Nony niala teo izy dia tonga tany amin’ny sisin-tanin’i Jodea , andafin’i Jordany ; ary nivory teo aminy indray ny vahoaka , ka nampianariny indray araka ny fanaony .
Dia nanatona Azy ny Farisianina mba haka fanahy Azy ka nanontany hoe : « Mahazo misao-bady va ny lehilahy ? » .
Ary izao no navaliny azy ireo : « Ahoana no nandidian’i Môizy anareo ? »
Dia hoy Izy : « Nomen’i Môizy alalana hanao taratasy fisaoram-bady sy hisao-bady ny lehilahy . »
Fa hoy kosa i Jesoa : « Ny hamafin’ny fonareo no nanoratany izany didy izany ho anareo .
Fa tamin’ny niandohan’izao tontolo izao , dia lehilahy iray sy vehivavy iray ihany no nataon’ Andriamanitra ;
noho izany dia handao ny ray aman-dreniny ny lehilahy , ka hikambana amin’ny vadiny ,
Koa aoka izay nakamban’ Andriamanitra tsy hosarahin’olombelona . »
Nony mby tao an-trano , dia nanontany Azy ny amin’izany indray ny mpianany ,
ka hoy Izy taminy : « Na iza na iza misaotra ny vadiny ka mampakatra vehivavy hafa , dia mijangajanga mandika ny lalàm-panambadiana ;
ary raha ny vavy koa no misaotra ny lahy ka manambady hafa , dia mijangajanga . »
Ary nisy nitondra zazakely maromaro mba hametrahany tanana , nefa notenenin’ny mpianatra mafy ireo nitondra ;
ka tezitra i Jesoa nony nahita izany sady nanao taminy hoe : « Avelao hanatona Ahy ny zaza , fa aza raranareo , satria ny toa azy no hanana ny fanjakan’ Andriamanitra .
Lazaiko marina aminareo fa na iza na iza tsy handray ny fanjakan’ Andriamanitra tahaka ny zazakely , dia tsy hiditra any . »
Dia nofihininy izy ireo , sy nametrahany tanana , ary notsofiny rano .
Nony nivoaka handeha Izy , dia nisy lehilahy anankiray nidodododo nandohalika teo anatrehany ka nanontany Azy hoe : « Ry Mpampianatra tsara ô , inona no hataoko hahazoako ny fiainana mandrakizay ? »
Ary hoy i Jesoa taminy : « Nahoana no ataonao hoe tsara Aho ? Tsy misy tsara afa-tsy Andriamanitra irery .
Fantatrao ny didy hoe : Aza mijangajanga ; aza mamono olona ; aza mangalatra ; aza mety ho vavolombelona tsy marina ; aza manambaka ; manajà ny rainao aman-dreninao . »
Dia hoy ny navaliny Azy : « Mpampianatra ô , hatry ny fony kely aho no efa nitandrina izany rehetra izany . »
Ary nijery azy i Jesoa , dia tia azy ka nanao taminy hoe : « Zavatra iray loha no tsy ampy aminao : mandehana , amidio ny fanananao rehetra ka omeo ny mahantra , dia hanan-drakitra any an-danitra ianao , ary raha efa izany dia avia hanaraka Ahy . »
Nampahory azy izany teny izany fa nanan-karena be izy , ka niala tamin’alahelo .
Ary nijerijery manodidina i Jesoa ka nanao tamin’ny mpianany hoe : « Akory ny hasarotry ny hidiran’ny mpanan-karena amin’ny fanjakan’ Andriamanitra ! »
Nony gaga tamin’izany teniny izany ny mpianany , dia hoy indray i Jesoa taminy : « Sarotra , anaka , ny hidiran’ny miankina amin’ny harena ao amin’ny fanjakan’ Andriamanitra .
Vao mainka gaga izy ireo ka nifampilaza hoe : « Iza àry no mety ho voavonjy ? »
Fa nojeren’i Jesoa izy ka nilazany hoe : « Amin’ny olombelona , zava-tsy vitany izany ; tsy mba toy izany amin’ Andriamanitra , satria mahavita ny zavatra rehetra Andriamanitra . »
Ary hoy i Piera taminy : « Indro izahay efa nahafoy ny zavatra rehetra ka nanaraka Anao . »
Dia hoy ny navalin’i Jesoa azy : « Lazaiko marina aminareo fa tsy misy olona mahafoy trano , na rahalahy , na anabavy , na ray , na reny , na zanaka , na tany noho ny fitiavany Ahy sy ny Evanjely ,
Fa maro amin’izay farany no ho voalohany , ary amin’izay voalohany no ho farany . »
Ary nony mby teny an-dalana ho any Jerosalema izy ireo , dia i Jesoa no lohalalana , ka sady gaga ny mpianany no natahotra teny am-panarahana Azy . Dia nalainy indray ny roa ambin’ny folo lahy ka nilazany ny hanjò Azy :
dia ho esoiny , hororany , hokapohiny , ary hovonoiny , fa hitsangana indray amin’ny andro fahatelo . »
Ary nanatona Azy i Jakôba sy i Joany zanak’i Zebede ka nanao hoe : « Ry Mpampianatra ô , tianay mba hataonao aminay izay hangatahinay aminao . »
« Inona , hoy Izy , no tianareo hataoko aminareo ? »
Dia hoy ireo : « Aoka ny anankiray aminay mba hipetraka eo ankavananao , ary ny anankiray mba ho eo ankavianao any amin’ny voninahitrao . »
Ary hoy i Jesoa taminy : « Tsy fantatrareo izay angatahinareo ; moa mahasotro ny kapoaka izay hosotroiko va ianareo , na mahazaka ny batemy izay hanaovana batemy Ahy ? »
« Zakanay » hoy ireo taminy . Fa hoy kosa i Jesoa : « Raha ny kapoaka hosotroiko , dia hosotroinareo ihany tokoa , ary ny batemy hanaovana batemy Ahy dia hanaovana batemy anareo ihany koa ;
Nony nandre izany izy folo lahy dia tezitra tamin’i Jakôba sy i Joany ;
fa nantsoin’i Jesoa izy ireo ka nilazany hoe : « Fantatreo fa amin’ny fanjakan’izao tontolo izao , dia ny mpifehy no mitsangana ho tompo mandidy , ary ny lehibe no miseho ho mpanapaka manam-pahefana .
Fa aminareo kosa tsy mba tahaka izany ; fa izay te ho lehibe indrindra no aoka ho mpanomponareo ,
Fa ny Zanak’olona tsy tonga mba hotompoina , fa mba hanompo ary hahafoy ny ainy ho fanavotana ny maro . »
Dia tonga tao Jerikô izy ireo . Ary tamin’ Izy sy ny mpianany mbamin’ny vahoaka betsaka niala tao Jerikô , dia nipetraka nangataka teo amoron-dalana kosa i Bartime jamba zanak’i Time .
Nony reny fa hoe i Jesoa Nazareanina izay , dia rafitra niantso Izy nanao hoe : « Ry Jesoa Zanak’i Davida ô , mamindrà fo amiko . »
Ary maro no nandrahona azy mafy mba hampangina azy , fa vao mainka niantso mafimafy kokoa izy nanao hoe : « Ry Zanak’i Davida ô , mamindra fo amiko . »
Dia nijanona i Jesoa , ka nampiantso azy . Ary nantsoin’ny olona izy sy nilazany hoe : « Matokia ! mitsangàna , fa antsoiny ianao . »
Dia nariany ny lambany , ka niezaka nanatona an’i Jesoa izy .
« Inona , hoy i Jesoa taminy , no tianao hataoko aminao ? » Dia hoy ilay jamba : « Rabòny ô , aoka mba hahiratra aho . »
« Mandehana , hoy i Jesoa , fa ny finoanao no nahavonjy anao . » Dia nahiratra niaraka tamin’izay izy , ka nanaraka Azy teny an-dalana .
Nony mby akaiky an’i Jerosalema sy tonga tao Betania anilan’ny tendrombohitra Oliva Izy , dia naniraka roalahy tamin’ny mpianany ,
Ary raha misy manao aminareo hoe : ‹ Ahoana no anaovanareo izao ? › valio hoe : ‹ Misy ilàn’ny Tompo azy › , dia halefany hoentina atỳ miaraka amin’izay izy . »
Dia nandeha izy ireo ka nahita zanak’ampondra mifatotra teo alatrano anilan’ny varavarana , teo an-tsampanan-dalana , dia novahany .
Fa novaliany araka ny nandidian’ny Tompo azy izy ireo , ka namela azy hoentiny .
Dia nentiny tany amin’i Jesoa ny zanak’ampondra , ka nataony teo amboniny ny fitafiany , ary nitaingina teo Izy .
Maro no namelatra ny fitafiany teny amin’ny lalan-kalehany , ary ny sasany nanapaka rantsan-kazo dia namafy izany teny amin’ny lalana koa .
Ary na izay nandeha teo alohany , na izay nanaraka teo aoriany dia samy niantso hoe : « Hôzàna !
Hohasoavina anie Ilay avy , amin’ny Anaran’ny Tompo ; hohasoavina anie ny fanjakan’i Davida raintsika , izay efa tonga izao ; Hôzàna any amin’ny Avo indrindra » .
Dia niditra tao Jerosalema Izy namantana tao amin’ny Tempoly , ka nony avy nijerijery ny zavatra rehetra dia nankany Betania nomban’ny roa ambin’ny folo lahy , fa efa hariva rahateo ny andro .
Nony ampitso , raha niala tany Betania Izy , dia noana ,
Dia hoy Izy tamin’ny aviavy : « Aoka tsy hisy olona hihinana voa aminao intsony mandrakizay , » ary ren’ny mpianany izany .
Dia tonga tany Jerosalema izy ireo , ka nony niditra tao amin’ny Tempoly i Jesoa , dia nandroaka izay nivarotra sy nividy tao , ary nanjera ny latabatry ny mpampisambo-bola sy ny fipetrahan’ny mpivaro-boromahailala ,
ary tsy navelany hisy olona mitondra entana hamaky ny Tempoly ,
sady nampianatra Izy , nanao hoe : « Moa tsy voasoratra hoe : Ny tranoko dia hatao trano fivavahana ho an’ny firenena rehetra ? fa ianareo kosa efa nanao azy ho zohy fieren’ny jiolahy . »
Nony nahare izany ny lohandohan’ny mpisorona sy ny mpanora-dalàna dia nitady izay hahafaty Azy ; saingy natahotra Azy izy ireo satria nigagan’ny vahoaka rehetra ny fampianarany .
Nony hariva ny andro dia niala tao an-tanàna Izy .
Ary ny ampitso maraina raha nandalo izy ireo , dia hitan’ny mpianany fa maina hatramin’ny fotony ilay aviavy .
Dia nahatsiahy i Piera ka nanao taminy hoe : « Raby ô , he ! maina ilay aviavy nozoninao . »
Ary hoy ny navalin’i Jesoa azy : « Manàna finoana an’ Andriamanitra .
Koa amin’izany lazaiko aminareo , fa na inona na inona angatahinareo amin’ny fivavahana , minoa fa ho azonareo izany , dia ho tanteraka tokoa izany .
Ary raha mitsangana hivavaka ianareo ka sendra manana alahelo amin’olona , dia mamelà azy , mba hamelan’ny Rainareo any an-danitra ny helokareo koa .
Dia tonga tany Jerosalema indray izy ireo . Ary raha niasa dia , teo anatin’ny Tempoly i Jesoa , dia nanatona Azy ny lohandohan’ny mpisorona sy ny mpanora-dalàna ary ny loholona ,
Dia hoy i Jesoa taminy : « Mba hanontaniako zavatra iray loha koa àry ianareo , ka raha voavalinareo , dia holazaiko aminareo izay fahefana anaovako izao .
Dia nieritreritra izy ireo , ka nanao hoe : « Raha valiantsika hoe avy any an-danitra mantsy , dia hataony hoe : Nahoana àry no tsy ninoanareo ?
Ary raha ataontsika hoe avy amin’ny olona kosa , ny vahoaka indray no atahorantsika ; fa ataon’izy rehetra ho mpaminany marina tokoa i Joany . »
Dia izao no navaliny an’i Jesoa . « Tsy fantatray . » « Ary Izaho kosa , hoy i Jesoa taminy , tsy hilaza aminareo izay fahefana anaovako izao . »
Ary niteny tamin’izy ireo tamin’ny fanoharana Izy nanao hoe : « Nisy lehilahy anankiray namboly voaloboka , ka namefy azy manodidina , nandavaka tany hanaovana famiazana , nanorina tilikambo tao , ary nampanofa azy tamin’ny mpamboly voaloboka , dia lasa nankany an-tany hafa .
Nony tonga ny fotoana , dia naniraka ankizilahy anankiray ho any amin’ny mpamboly izy mba handray ny vokatry ny tanimboaloboka :
fa nosamborin’izy ireo ilay mpanompo , ka sady nokapohiny no nampodiny maina .
Dia naniraka ankizilahy anankiray hafa ho any aminy indray izy , fa io koa dia sady noratrainy ny lohany no nalany baràka .
Ary naniraka ankizilahy anankiray hafa koa izy , fa novonoiny ; ary nisy maro hafa koa , fa ny sasany nokapohiny , ary ny sasany novonoiny .
Dia ny zanany lahy tokana malalany indrindra no sisa tao aminy , ka io no nirahiny tamin’ny farany , fa hoy izy : ‹ Hanaja ny zanako izy › .
Kanjo ireto mpiasa nifampilaza hoe : ‹ Inty ny mpandova ; andeha hovonointsika izy , dia ho lasantsika ny lova . ›
Dia nosamboriny izy ka novonoiny , ary natsipiny any ivelan’ny tanimboaloboka .
Inona àry no hataon’ny tompon’ny tanimboaloboka amin’izany ? Ho avy izy , ka ny mpiasa haringany , ary ny tanimboalobony hafindrany amin’ny hafa .
Moa tsy mbola novakinareo va ny teny ao amin’ny Soratra Masina hoe : Ny vato narian’ny mpanao trano no tonga vato fehizoro ;
Tamin’izay dia naniraka ny sasany tamin’ny Farisianina sy Herôdianina izy ireo mba hamandrika Azy amin’ny teniny ,
ka nony tonga ireo dia nanao taminy hoe : « Ry Mpampianatra ô , fantatray fa marina ianao ka tsy mampaninona Anao ny olona , satria tsy mba mizaha tavan’olona ianao , fa mampianatra ny lalan’ Andriamanitra araka ny marina . Moa mety va sa tsia ny mandoa hetra ho an’i Sezara : handoa izahay sa tsy handoa ? »
Fa fantatr’i Jesoa ny fihatsarambelatsihiny , ka hoy Izy taminy : « Nahoana ianareo no maka fanahy Ahy ? Itondray denie iray Aho hozahako . »
Dia nitondrany iray Izy ka hoy Izy taminy : « Sarin’iza , sy anaran’iza io ? » « An’i Sezara » hoy iretsy .
Dia hoy i Jesoa taminy : « Aloavy ho an’i Sezara àry izay an’i Sezara , ary ho an’ Andriamanitra izay an’ Andriamanitra . » Dia nigagan’izy ireo Izy .
Dia ny Sadoseanina izay mandà ny fitsanganan’ny maty kosa indray no nankeo aminy ka nanontany Azy hoe :
Ary nisy olona fito mirahalahy , ka nanambady aloha ny lahimatoa , dia maty momba .
Koa amin’ny fitsanganan’ny maty , rehefa tafatsangana izy ireo , iza no ho vadin-dravehivavy , fa efa samy nanambady azy avokoa izy fito mirahalahy ? »
Ary hoy ny navalin’i Jesoa azy : « Moa tsy diso hevitra va ianareo noho ny tsy fahafantaranareo ny Soratra Masina sy ny fahefan’ Andriamanitra ?
Fa rehefa tafatsangana ny maty , dia tsy hisy mpampakatra sy ampakarina intsony , fa ho tahaka ny Anjely any an-danitra izy .
Ary raha ny amin’ny fitsanganan’ny maty , moa tsy mbola novakinareo va ao amin’ny bokin’i Môizy , amin’ilay misy ny voaroy , izay nilazan’ Andriamanitra taminy hoe : Izaho no Andriamanitr’i Abrahama , sy Andriamanitr’i Isaaka , ary Andriamanitr’i Jakôba ?
Ary nisy mpanora-dalàna anankiray nahare izany ady hevitra izany sy nahita ny namalian’i Jesoa azy tsara , ka mba rafitra nanatona Azy koa sy nanontany Azy hoe : « Inona no voalohany amin’ny didy rehetra ? »
Ary i Jesoa namaly azy hoe : « Ny voalohany indrindra amin’izy rehetra dia ity : Mihainoa , ry Israely : ny Tompo Andriamanitsika no hany Tompo tokana :
koa tiavo ny Tompo Andriamanitrao amin’ny fonao manontolo , sy amin’ny fanahinao manontolo , sy amin’ny sainao manontolo , ary amin’ny herinao manontolo . Izany no didy voalohany .
Ary ity no faharoa mitovy aminy ihany koa : Tiavo ny namanao tahaka ny tenanao . Tsy misy didy lehibe mihoatra noho ireo . »
Dia hoy ilay mpanora-dalàna taminy : « Tsara izany , ry Mpampianatra , marina indrindra ny nilazanao fa tokana Andriamanitra , ary tsy misy hafa afa-tsy Izy ,
ka ny tia Azy amin’ny fo manontolo , sy amin’ny fanahy manontolo , ary amin’ny hery manontolo , ary ny tia namana tahaka ny tena , dia lehibe lavitra noho ny sorona dorana rehetra sy ny fanatitra hafa rehetra . »
Nony hitan’i Jesoa fa namaly tamim-pahendrena izy , dia hoy Izy taminy : « Tsy lavitra ny fanjakan’ Andriamanitra ianao . » Ary hatramin’izay dia tsy nisy olona sahy nanontany Azy intsony .
Ary mbola nampianatra tao anatin’ny Tempoly i Jesoa , dia niteny nanao hoe : « Ahoana no ilazan’ny mpanora-dalàna fa i Kristy dia zanak’i Davida ?
Nefa i Davida ihany no nampilazain’ny Fanahy Masina hoe : Ny Tompo nilaza tamin’ny Tompoko hoe : Mipetraha eo ankavanako ianao mandra-panaoko ny fahavalonao ho fitoeran-tongotrao .
Dia izao koa no nolazainy tamin’ny fampianarany : « Mahìna amin’ny mpanora-dalàna , izay tia ny mitsangantsangana miakanjo mirebareba , sy ny arahabaina eny an-kianja ,
Fa miseho ho manao fivavahana lavareny izy ireny , kanjo mihinana ny fananan’ny mpitondratena , ka vao mainka hohelohina mafimafy kokoa » .
Raha nipetraka tandrifin’ny fandatsahan-drakitra i Jesoa , dia nijery ny fandatsaky ny olona tao , ary maro ny manankarena no nandatsaka be .
Ary nisy mpitondratena mahantra anankiray tonga tao koa , ka nandatsaka farantsa kely roa ankevitry ny variroaventy avy .
Dia nantsoin’i Jesoa ny mpianany ka nilazany hoe : « Lazaiko marina aminareo fa io mpitondratena mahantra io no nandatsaka indrindra tamin’izay rehetra nandatsaka tao amin’ny fandatsahan-drakitra ;
satria ireo rehetra ireo nandatsaka ny ambim-bavany , fa izy kosa nandatsaka izay ilainy , dia izay rehetra nananany sy ivelomany . »
Nony nivoaka avy ao amin’ny Tempoly Izy , dia hoy ny mpianany anankiray taminy : « Ry Mpampianatra ô , jereo ange , endrey ireto vato sy izato rafitra ! »
Ary hoy ny navalin’i Jesoa azy : « Hitanao va ireo rafitra lehibe ireo ? Tsy havela hisy vato mifanongoa eo izay tsy horavana . »
Ary nony nipetraka teo amin’ny tendrombohitra Oliva tandrifin’ny Tempoly Izy , dia nanontany Azy manokana i Piera sy i Jakôba sy i Joany ary i Andre nanao hoe :
Ary izao no navalin’i Jesoa azy : « Tandremo fandrao hisy hamitaka anareo ;
Ary raha mandre ady sy honohono hoe : hiady , ianareo , dia aza matahotra ; fa tsy maintsy ho tonga izany , nefa tsy mbola izany no farany ;
Fa hisy firenena hitsangana hiady amin’ny firenena , sy fanjakana hiady amin’ny fanjakana , ary hisy horohoron-tany amin’ny tany samihafa , sady hisy mosary . Izany no ho fiandohan’ny fahoriana . »
« Tandremo koa ny amin’ny tenanareo , fa hotorìna amin’ny mpitsara ianareo , sy hokapohina ao amin’ny sinagoga , ary hoentina eo anatrehan’ny mpifehy sy ny mpanjaka noho ny Amiko , mba ho vavolombeloko eo aminy .
Kanefa tsy maintsy hotorìna amin’ny firenena rehetra aloha ny Evanjely .
Ary rehefa entina hanatrika ny mpitsara ianareo , dia aza heverina mialoha izay holazainareo ; fa izay hevitra homena anareo no lazao , satria tsy ianareo no hiteny , fa ny Fanahy Masina .
Amin’izany , ny rahalahy dia hanolotra ny rahalahiny hovonoina , ny ray hanolotra ny zanany lahy , ny zanaka hikomy amin-drainy aman-dreniny ka hamono azy ;
ary ho halan’ny olona rehetra ianareo noho ny Anarako ; fa izay haharitra hatramin’ny farany no ho voavonjy . »
« Ary raha hitanareo eo amin’izay tsy tokony hisy azy ny fahavetavetan’ny fandravana ( aoka hahafantatra izay mamaky ity ) , dia aoka izay any Jodea handositra any an-tendrombohitra ;
aoka izay any ambony tafon-trano , tsy hidina ao an-tranony , na hiditra haka zavatra ao ,
ary aoka izay any an-tsaha , tsy hiverina haka ny fitafiany .
Loza ny hanjò ny bevohoka sy ny mitaiza kely amin’izany andro izany !
Mivavaha mba tsy ho amin’ny ririnina izany ,
fa amin’izany andro izany dia hisy fahoriana lehibe izay tsy mbola nisy toa azy hatramin’ny naharian’ Andriamanitra ny zavatra rehetra ka mandraka ankehitriny , ary tsy hisy toy izany intsony .
Ary raha tsy nohafohezin’ny Tompo izany andro izany , dia tsy hisy olona ho voavonjy ; fa nohafoheziny izany noho ny olom-pinidy izay nofidiny .
Amin’izany , raha misy milaza aminareo hoe : ‹ Indro ato i Kristy , na indro arỳ Izy ! › Aza mino ianareo ;
fa hisy Kristy sandoka sy mpaminany sandoka hiseho ary hanao famantarana sy fahagagana hamitahany na dia ny olom-pinidy aza , raha azo atao izany .
Koa mitandrema ianareo , fa efa voalazako anareo rahateo izao ny zavatra rehetra . »
« Fa amin’izany andro izany , rehefa afaka izany fahoriana izany , ny masoandro hihamaizina , ny volana tsy hazava intsony ,
Dia ho hita amin’izay ny Zanak’olona avy , eo ambonin’ny rahona amin-kery lehibe sy voninahitra .
Amin’izay Izy dia haniraka ny Anjely ary hanangona ny olom-pinidy avy amin’ny vazantany efatra , hatramin’ny faran’ny tany ka hatramin’ny faran’ny lanitra . »
« Alaovy ho fanoharana ny aviavy . Raha vao manaroka ny rantsany ka mandravina , dia fantatrareo fa efa antomotra ny fahavaratra .
Lazaiko marina aminareo fa tsy ho lany ity taranaka ity mandra-pahatongan’izany rehetra izany .
Ho levona ny tany aman-danitra , fa ny teniko tsy mba ho levona .
Izany andro sy ora izany anefa , dia tsy misy mahalala , na ny Anjely any an-danitra , na ny Zanaka aza , afa-tsy ny Ray ihany . »
« Mitandrema , miambena ary mivavaha , fa tsy fantatrareo izay hiavian’ny fotoana ;
tahaka ny lehilahy iray nandeha hivahiny , ka nandao ny tranony , ary nanome fahefana ny mpanompony sy nanolo-draharaha hataony avy , dia nandidy ny mpiandry varavarana hiambina .
Koa miambena àry , fa tsy fantatrareo izay hahatongavan’ny tompon-trano , na ho hariva , na ho misasak’alina , na ho maneno akoho , na ho maraina ,
Ary izao lazaiko aminareo izao , dia lazaiko amin’ny olona rehetra koa : Miambena . »
Rehefa indroa andro sisa ny Paka sy ny Azima , dia nitady hisambotra am-pitaka an’i Jesoa ny lohandohan’ny mpisorona sy ny mpanora-dalàna mba hamonoany Azy ;
Ary nony tany Betania tao an-tranon’i Simôna boka izy , dia nisy vehivavy anankiray niditra raha mbola nipetraka nihinana izy . Nitondra tavoara alabastra feno diloilo manitra sarobidy natao tamin’ny salohin’ny narda ravehivavy , ary novakiny ny tavoara , dia naidiny tamin’ny lohan’i Jesoa ny menaka .
Maro tamin’izay teo no tezitra ka nifampilaza hoe : « Nahoana re no lanìna foana toy izao ity zava-manitra ?
Fa hoy i Jesoa taminy : « Avelao izy ; nahoana ianareo no manao ny mampalahelo azy ? Asa soa no nataony tamiko ,
fa ny mahantra dia hisy eto aminareo mandrakariva , ka azonareo asian-tsoa araka izay tianareo , fa Izaho kosa tsy ho eto aminareo mandrakariva ;
nanao izay azony natao izy ; nohosorany rahateo ny Tenako ho fandevenana Ahy .
Lazaiko marina aminareo fa na aiza na aiza hitoriana ity Evanjely ity amin’izao tontolo izao , dia holazaina koa izao nataon-dravehivavy izao ho fankalazana azy . »
Ary i Jodasy IsKariota , ilay isan’izy roa ambin’ny folo lahy , dia nankany amin’ny lohandohan’ny mpisorona mba hanolotra Azy .
Faly ireo nony nandre izany , ka nanaiky hanome vola azy . Ary i Jodasy dia nitady izay fotoana mety hamadihany Azy .
Ary tamin’ny andro voalohan’ny Azima izay fanomanana ny Paka , dia nilaza tamin’i Jesoa ny mpianany nanao hoe : « Aiza no tianao halehanay hamboaranay ny hihinananao ny Paka ? »
Dia naniraka roa lahy tamin’ny mpianany Izy ka nilazany hoe : « Mankanesa any an-tanàna , ary hifanena amin’ny lehilahy iray mitondra siny feno rano ianareo , ka manaraha azy .
Dia lazao amin’ny tompon’ny trano izay hidirany hoe : ‹ Izao no asain’ny Mpampianatra lazaina aminao : Aiza ny efitrano hiarahako mihinana ny Paka amin’ny mpianatro ? ›
Dia hotoroany efitrano malalaka voavoatra tsara ianareo ka ao no anamboary ho antsika . »
Dia nandeha ny mpianany ka tonga tany an-tanàna , ary nahita araka izay nolazainy taminy sy nanamboatra ny Paka .
Nony hariva ny andro , dia tonga Izy sy ny roa ambin’ny folo lahy .
Ary raha nipetraka nihinana izy , dia hoy i Jesoa : « Lazaiko marina aminareo fa hamadika Ahy ny anankiray aminareo izay miara-mihinana amiko . »
Dia nalahelo izy ireo , ka samy nanontany Azy tsirairay hoe : « Izaho va izany ? »
Ary hoy Izy taminy : « Ny anankiray aminareo roa ambin’ny folo lahy , izay miara-mandray amiko amin’ny tanany ao an-dovia .
Ny Zanak’olona dia mandeha araka ny nanoratana Azy ; nefa loza no hanjò an’izay hamadika Azy ! Tsara ho an’izany lehilahy izany ny tsy teraka . »
Ary raha mbola nihinana izy , dia nandray mofo i Jesoa , ka nony efa notsofiny rano sy novakiny dia nomeny azy ireo , sy nataony hoe : « Raiso , Vatako ity . »
Raha efa izany dia nandray ny kalisy Izy , ka nony efa nisaotra , dia nomeny azy izany sy nisotroan’izy rehetra .
Ary nolazainy taminy hoe : « Rako ity , dia ny Ran’ny fanekena vaovao izay halatsaka ho an’ny maro .
Lazaiko marina aminareo fa tsy hisotro ny vokatry ny voaloboka intsony Aho mandra-piavin’ny andro hisotroako izay vaovao any amin’ny fanjakan’ Andriamanitra . »
Nony efa nanao hira fiderana izy ireo , dia nankany amin’ny tendrombohitra Oliva .
Ary hoy i Jesoa taminy : « Ho tafintohina noho ny amiko ianareo rehetra anio alina ; fa efa voasoratra hoe : ‹ Hokapohina ny mpiandry , dia hihahaka ny ondry › ;
Ary tonga tany amin’ny saha atao hoe Getsemanỳ izy ireo , dia hoy Izy tamin’ny mpianany : « Mipetraha eto ianareo mandra-pivàvako . »
Ary nentiny hiaraka aminy i Piera sy i Jakôba ary i Joany , dia nihoron-koditra sy ory indrindra Izy .
Ary hoy Izy taminy : « Ory ny fanahiko ka hila hahafaty Ahy ; mijanòna eto ianareo , ary miareta tory . »
Dia nankeo amin’ny mpianany Izy , ka nahita azy natory , ary nilaza tamin’i Piera hoe : « Ry Simôna , matory va ianao ? Tsy nahari-tory ora iray akory va ianao ?
Miambena ianareo , ary mivavaha , mba tsy ho latsaka amin’ny fakam-panahy . Marisika ihany ny fanahy , fa ny nofo no osa . »
Dia lasa indray Izy nivavaka , ka ilay teny teo ihany no nataony .
Nony niverina indray Izy , dia nahita azy natory fa efa nilondolondo ny masony , ka tsy hitan’izy ireo izay havaly Azy .
Ary niverina fanintelony Izy , ka nanao taminy hoe : « Matoria amin’izao ianareo , ary mialà sasatra . - Aoka izay ; tonga ny fotoana : indro hatolotra eo an-tanan’ny mpanota ny Zanak’olona .
Mitsangàna ianareo , andeha isika : indro efa akaiky ilay hamadika Ahy . »
Niaraka tamin’izay raha mbola niteny Izy , dia tamy i Jodasy IsKariota isan’izy roa ambin’ny folo lahy , mbamin’ny vahoaka be nitondra sabatra sy langilangy , nirahin’ny lohandohan’ny mpisorona sy ny mpanora-dalàna ary ny loholona .
Izy ireo dia efa nomen’ilay mpamadika Azy famantarana toy izao : « Izay horohako no Izy , ka sambory , ary ento tsy amim-pisalasalana . »
Ary nosamborin’ireo Izy , dia nohazoniny .
Fa ny anankiray amin’izay teo aminy nanatsoaka sabatra , dia namely ny mpanompon’ny lehiben’ny mpisorona , ka nahafaka ny sofiny an’ila .
Ary niteny i Jesoa ka nanao tamin’izy ireo hoe : « Mova tsy ny hisambotra jiolahy no fiavinareo nitondra sabatra sy langilangy hisambotra Ahy !
Teo aminareo isan’andro Aho , nampianatra teo amin’ny Tempoly , kanefa tsy nosamborinareo , fa izany no ahatanterahan’ny Soratra Masina , »
Dia nandao Azy ny mpianany rehetra fa lasa nandositra .
Ary nisy tovolahy anankiray nanaraka Azy , lamba fotsiny no teny an-kodiny , nosamborin’ireo koa ;
Ary i Jesoa nentin’izy ireo ho any amin’ny lehiben’ny mpisorona izay nivorian’ny lohandohan’ny mpisorona rehetra sy ny mpanora-dalàna ary ny loholona .
Tamin’izay ny lohandohan’ny mpisorona sy ny mpisaina rehetra dia nitady izay hiampangana an’i Jesoa hamonoany Azy , nefa tsy nahita ;
fa maro no niampanga lainga Azy , nefa tsy nifanaraka ny fiampangany .
fa tsy nifanaraka ny fiampangany na dia tamin’izany aza .
Dia nitsangana teo afovoan’izy rehetra ny lehiben’ny mpisorona , ka nanontany an’i Jesoa hoe : « Nahoana no tsy valianao izany fiampangan’ireo Anao izany ? »
Fa tsy niteny Izy , na namaly akory . Dia nanontany Azy indray ny lehiben’ny mpisorona nanao hoe : « Ianao va no Kristy Zanak’ Ilay isaorana ? »
ka novalian’i Jesoa hoe : « Izaho no Izy ; ary ho hitanareo ny Zanak’olona mipetraka eo ankavanan’ Ilay mahefa ny zavatra rehetra sy avy , eo ambonin’ny rahon’ny lanitra . »
Dia notriarin’ny lehiben’ny mpisorona ny fitafiany , ka hoy izy hoe : « Inona indray no ilantsika vavolombelona ?
ka ny sasany nandrora Azy , dia nanarona ny Tavany , sy namely totohondry Azy ary nanao hoe : « Vinanio » ; ny mpanompo avy no namely tehamaina Azy .
Ary raha mbola teo ambany amin’ny tokotany i Piera , dia nankeo aminy ny anankiray tamin’ny ankizivavin’ny lehiben’ny mpisorona .
Fa nolaviny hoe : « Tsy fantatro , ary tsy azoko akory izay lazainao . » Dia nivoaka nankany alatrano izy ary naneno ny akoho .
Fa nahita azy indray ilay ankizivavy , ka nilaza tamin’izay teo hoe : « Naman’ireny koa io lehilahy io , »
fa nandà indray izy . Nony afaka kelikely , dia hoy indray ny olona teo tamin’i Piera : « Naman’ireny tokoa ianao , fa Galileanina koa . »
Tamin’izay sady niozona izy no nianiana hoe : « Tsy fantatro akory izany Lehilahy antsoinareo izany . »
Niaraka tamin’izay dia naneno fanindroany ny akoho . Ary tsaroan’i Piera ilay teny nolazain’i Jesoa taminy hoe : « Tsy mbola haneno fanindroany akory ny akoho , dia handà Ahy intelo ianao » ; ka dia nitomany izy .
Raha vao maraina ny andro , ny lohandohan’ny mpisorona dia niara-nihevitra tamin’ny loholona sy ny mpanora-dalàna ary ny mpisaina rehetra , ka namatotra an’i Jesoa , dia nitondra Azy sy nanolotra Azy tamin’i Pilaty .
Ary i Pilaty nanontany Azy hoe : « Ianao va no mpanjakan’ny Jody ? » Dia namaly Izy , ka nanao taminy hoe : « Voalazanao . »
Ary maro ny zavatra niampangan’ny lohandohan’ny mpisorona Azy ,
ka nanontany Azy indray i Pilaty nanao hoe : « Tsy mamaly akory va ianao ? He izato hamaroan’ny zavatra iampangany Anao ! »
Fa tsy namaly intsony i Jesoa na dia kely aza , ka gaga i Pilaty .
Ary isaky ny fetin’ny Paka dia fanaony ny mandefa mpifatotra iray , izay angatahin’ny vahoaka ;
Ka hoy indray i Pilaty taminy : « Inona àry no tianareo hataoko amin’ Ilay antsoinareo hoe mpanjakan’ny Jody ? »
Dia niantso indray izy ireo nanao hoe : « Fantsiho amin’ny Hazofijaliana Izy . »
« Fa inona àry no ratsy nataony ? » hoy i Pilaty taminy . Dia vao mainka niantso mafimafy kokoa izy ireo nanao hoe : « Fantsiho amin’ny Hazofijaliana Izy . »
Ary noho i Pilaty te-hahazo sitraka amin’ny vahoaka , dia nandefa an’i Barabasy ho azy izy , ary nampikapoka an’i Jesoa sy nanolotra Azy hofantsihana amin’ny Hazofijaliana .
Dia nentin’ny miaramila i Jesoa ho ao amin’ny tokotany , izany hoe ao amin’ny fitsarana , sady novoriny ny miaramila namany .
Nony efa nampitafîny kapaoty jaky Izy ; dia nosatrohany fehiloha tsilo izay norandraniny ny lohany .
Ary dia niarahaba Azy izy nanao hoe : « Arahaba , ry mpanjakan’ny Jody . »
Sady nikapoka volotara ny lohany sy nandrora Azy , ary nandohalika nitsaoka Azy .
Nony efa nolalaoviny toy izany Izy , dia noesoriny ny kapaoty jaky teny aminy , ka natafiny Azy indray ny fitafiany . Nentiny hofantsihana amin’ny Hazofijaliana Izy .
Ary nisy lehilahy Sireneanina atao hoe Simôna , rain’i Aleksandra sy i Rofosa , nandalo avy any an-tsaha , dia noteren’izy ireo hilanja ny Hazofijaliany .
ary Izy dia nentiny tao amin’ny tany atao hoe Golgotà izay adika hoe Tanin’ny karan-doha .
Dia nomeny divay miharo mira Izy hosotroiny , fa tsy nety nisotro .
Nony voafantsika tamin’ny Hazofijaliana Izy , dia nozarainy ny akanjony , ka loka no nataony hahazoany izay ho anjarany avy .
Ary nisy mpangalatra roa lahy niara-nofantsihany taminy tamin’ny hazofijaliana ; ny anankiray teo ankavanany , ary ny iray teo ankaviany ;
Ary izay nandalo dia sady nanevateva Azy no nanakifikifi-doha nanao hoe : « Hia ! ry Ilay mandrava ny Tempolin’ Andriamanitra , sy manangana azy indray amin’ny hateloana ity !
Ny lohandohan’ny mpisorona sy ny mpanora-dalàna dia naneso Azy toy izany koa , fa izao no resany eo : « Ny sasany novonjeny , fa ny Tenany kosa tsy hainy vonjena .
Aoka i Kristy mpanjakan’i Israely hidina hiala amin’ny hazofijaliana amin’izao , mba ho hitantsika ka hinoantsika . » Dia ireo niara-nofantsihana taminy avy koa no naneso Azy .
Nony tamin’ny enina , dia rakotra haizina ny tany rehetra hatramin’ny sivy ;
ary tamin’ny sivy , dia niantso mafy i Jesoa nanao hoe : « Elôỳ , Elôỳ , lamà sabaktany ? » izany hoe : « Ry Andriamanitro ô ! Ry Andriamanitro ô ! Nahoana no dia nilaozanao Aho ? »
Nony nandre izany ny sasany tamin’izay teo , dia nanao hoe : « Indro miantso an’i Elia Izy . »
Dia nihazakazaka ny anankiray tamin’izy ireo , novontosany vinaingitra ny spônjy sy notohizany volotara , dia natohony Azy hotsentsefiny , ka hoy izy : « Aoka hoe hozahantsika raha ho avy hanafaka Azy i Elia ! »
Fa niantso mafy i Jesoa , dia niala aina .
Ary rovitra nisasaka roa hatrany ambony ka hatrany ambany ny efitra lamba tao amin’ny Tempoly .
Ilay kapiteny nitsangana teo tandrifin’i Jesoa , nony nahita fa niala aina tamim-piantsoana mafy toy izany Izy , dia nanao hoe : « Zanak’ Andriamanitra tokoa io lehilahy io . »
Ary nisy vehivavy nijery teny lavidavitra teny koa : anisan’ireny i Maria Madelenina , sy i Maria renin’i Jakôba zandriny sy i Josefa , ary koa i Salôme ,
Gaga i Pilaty noho Izy maty sahady , ka nampaka ilay kapiteny sy nanontany azy na efa maty ela Izy na tsia .
Dia nividy lamba i Josefa , ka nony efa nampidina ny maty dia namono lamba Azy , sy nandevina Azy tamin’ny fasana nolavahana tamin’ny vato , ary nanakodia ny vato tamin’ny varavaram-pasana .
Nojeren’i Maria Madelenina sy i Maria renin’i Josefa tsara izay nametrahany Azy .
Ary rehefa afaka ny sabata , dia nividy zava-manitra i Maria Madelenina , sy i Maria renin’i Jakôba , ary i Salôme , mba handeha hanosotra ny vatan’i Jesoa .
Nony marainakoan’ny andro voalohany amin’ny herinandro , dia nandeha izy , ka tonga teo amin’ny fasana , ilay vao miposaka iny ny masoandro .
Nony niditra tao am-pasana izy , dia nahita tovolahy iray niakanjo fotsy nipetraka teo an-kavanam-pasana , ka taitra .
Fa hoy ilay zatovo taminy : « Aza matahotra ianareo ; mitady an’i Jesoa Nazareanina ilay nofantsihana tamin’ny Hazofijaliana ianareo ; efa nitsangan-ko velona Izy , ka tsy eto ; teo no nametrahany Azy .
Fa mandehana lazao amin’ny mpianany sy amin’i Piera fa hialoha anareo any Galilea Izy , ka any no hahitanareo Azy araka ny efa voalazany taminareo . »
Dia nivoaka ny fasana izy ireo ka nandositra , fa sady toran-kovitra no raiki-tahotra , ary tsy nilaza na inona na inona tamin’ny olona izy noho ny tahony .
Rehefa nitsangan-ko velona i Jesoa ny marainakoan’ny andro voalohany amin’ny herinandro , dia i Maria Madelenina , ilay namoahany demony fito , no nisehoany voalohany .
Ka lasa io nilaza izany tamin’ireo mpanaraka Azy , izay mbola nalahelo sy nitomany .
Manaraka izany i Jesoa dia niseho tamin’ny endrika hafa tamin’ny roalahy amin’izy ireo , izay nankany an-tsaha .
Dia lasa ireo nilaza tamin’ny namany ; fa tsy ninoany koa .
Tamin’ny farany dia ny tenan’izy iraika ambin’ny folo lahy no nisehoany teo am-pihinanana indrindra , ka nomeny tsiny noho ny tsy finoany sy ny hamafin’ny fony , satria tsy nino izay nahita Azy tafatsangan-ko velona izy ireo .
Ary hoy Izy taminy ; « Mandehana ianareo amin’izao tontolo izao , mitoria ny Evanjely amin’ny voaary rehetra .
Izay hino ka hatao Batemy dia ho voavonjy ; fa izay tsy hino dia hohelohina .
Ary izao no famantarana homba izay mino : Handroaka demony amin’ny Anarako izy , hiteny amin’ny fiteny tsy mbola hainy izy ,
Ary rehefa niteny tamin’izy ireo i Jesoa Tompo , dia nakarina any an-danitra , ka mipetraka eo ankavanan’ Andriamanitra .
Ary izy ireo kosa dia lasa nitory hatraiza hatraiza , ka sady niara-niasa taminy ny Tompo no nankatò ny fampianarany tamin’ny fahagagana nomba azy .
Tamin’ny andron’i Herôda mpanjakan’i Jodea , nisy mpisorona anankiray atao hoe Zakaria isan’ny fianakavian’i Abià , ary ny vadiny dia taranak’i Aarôna sy natao hoe Elizabeta .
Samy marina teo imason’ Andriamanitra izy mivady , sady nitondra tena tsy nanan-tsiny tamin’ny didy sy ny tenin’ny Tompo rehetra .
Indray andro , nony nanao ny raharahan’ny mpisorona teo anatrehan’ Andriamanitra i Zakaria araka ny anjaran’ny antokony ,
Dia hoy i Zakaria tamin’ny Anjely : « Inona no hahafantarako izany fa izaho efa antitra , ary koa efa zokiolona ny vadiko ? » .
Namaly ny Anjely nanao taminy hoe : « Izaho no Gabriely , ilay mitsangana eo anatrehan’ Andriamanitra , ary nirahina aho hiteny aminao hampandre anao izany teny mahafaly izany ;
Ary rehefa nandray enina izy , dia nirahin’ Andriamanitra ny Anjely Gabriely ho any amin’ny tanàna anankiray any Galilea atao hoe Nazareta ,
Ary nony niditra tao aminy ilay Anjely dia nanao hoe : « Arahaba , ry ilay feno hasoavana ; ny Tompo ao aminao ; nosoavina noho ny vehivavy ianao . »
Taitra izy nahare izany , ka nieritreritra izay tokony ho hevitr’izany fiarahabana izany .
Fa hoy ny Anjely taminy : « Aza matahotra , ry Maria , fa sitrak’ Andriamanitra ianao .
Ary indro , hitoe-jaza ianao , ka hiteraka zazalahy , ary Jesoa no hataonao Anarany .
Ho lehibe Izy ka hatao hoe Zanaky ny Avo indrindra ; dia homen’ Andriamanitra ny fiketrahan’i Davida rainy Izy , ka hanjaka mandrakizay amin’ny taranak’i Jakôba ,
ary tsy hanam-pahataperana ny fanjakany . »
Fa hoy i Maria tamin’ilay Anjely : « Ahoana no hahatongavan’izany , fa tsy mahalala lahy aho ? »
« Ny Fanahy Masina , hoy ny Anjely namaly azy , no ho tonga ao aminao , ary ny herin’ny Avo indrindra hanaloka anao ; noho izany dia hatao hoe Zanak’ Andriamanitra ny Masina haterakao .
Ary indro , i Elizabeta rahavavinao dia efa mitoe-jaza koa na dia efa antitra aza , ary efa mandray enina izy izao ilay natao hoe momba ,
fa tsy hisy tsy ho hain’ Andriamanitra atao . »
Dia hoy i Maria : « Inty aho ankizivavin’ny Tompo , aoka anie ho tanteraka amiko araka ny teninao . » Dia niala teo aminy ny Anjely .
Ary hoy i Maria : « Mankalaza ny Tompo ny fanahiko ,
Ary nahare ny mpiara-monina aminy sy ny havany fa efa nankalazain’ny Tompo ny famindram-pony taminy , ka dia niara-nifaly taminy .
Nony afaka havaloana , dia tonga izy hamora ny zaza , ary Zakaria , araka ny anaran-drainy no ndeha hataony anarany .
Ary izay rehetra nahare dia nandatsaka izany tao am-pony ka nanao hoe : « Ho inona re ity zaza ity ? Fa nomba azy ny tanan’ny Tompo . »
Dia nitombo sy nihanahery fanahy ny zaza , ary nitoetra tany an’efitra , ambara-pahatongan’ny andro hisehoany amin’i Israely .
Ary rehefa afaka ny havaloan’andro ka hoforàna ny Zaza , dia natao hoe Jesoa no Anarany , araka ilay nataon’ny Anjely fony tsy mbola torontoronina tao an-kibo izy .
Ary indro , nisy lehilahy atao hoe Simeôna tao Jerosalema ; ary marina sady mpivavaka tsara izany lehilahy izany ka niandry ny fanalana alahelo an’i Israely , ary tao aminy ny Fanahy Masina ,
Tonga koa izy tamin’izany fotoana izany , ka nidera an’ Andriamanitra , ary nilazalaza ny Zaza tamin’izay rehetra niandry ny fanavotana an’i Jerosalema .
Ary nony tanterak’izy ireo ny zavatra rehetra araka ny Lalàn’ny Tompo , dia nody tany Galilea tao Nazareta tanànany izy .
Ary nitombo sy nihanatanjaka ny Zaza sady feno fahendrena , ary tao aminy ny fahasoavan’ Andriamanitra .
Ary isan-taona ny ray aman-dreniny dia nankany Jerosalema amin’ny andro fetin’ny Paka ;
ary nony tapitra ny andro fety ka nody izy , dia nijanona tany Jerosalema i Jesoa Zazakely , nefa tsy fantatry ny rainy aman-dreniny izany .
ary talanjona izay rehetra nandre Azy noho ny fahendreny sy ny famaliny .
Fa hoy Izy taminy : « Nahoana no nitady Ahy ianareo ? Tsy fantatrareo va fa tsy maintsy ho ao amin’ny Raiko Aho ? »
Faingy tsy azon’izy ireo ny teny nolazainy taminy .
Ary i Jesoa nitombo fahendrena sy tena , ary nandroso nahatehotia tamin’ Andriamanitra sy ny olona .
Tamin’ny taona fahadimy ambin’ny folon’ny nanjakan’i Tibera Sezara , fony i Pôntsy Pilaty no governora tany Jodea , i Herôda no tetrarka tany Galilea , i Filipo rahalahiny no tetrarka tany Itorea sy Trakônitida , i Lisanià no tetrarka tany Abilena ,
ary i Ana sy i Kaifa no lehiben’ny mpisorona , dia tonga tamin’i Joany zanak’i Zakaria tany an’efitra ny tenin’ Andriamanitra .
Dia nankany amin’ny tany rehetra amoron’i Jordany izy , nitory batemim-pibebahana ho famelan-keloka ,
araka ny voasoratra ao amin’ny bokin’ny tenin’i Izaia mpaminany hoe : « Re ny feon’ilay miantso any an’efitra hoe : Amboary ny lalan’ny Tompo , ahitsio ny halehany ;
Ary hoy izy tamin’ireo vahoaka be nidodododo hataony batemy : « Ry taranaky ny menarana , iza no nanoro hevitra anareo handositra ny hatezerana ho avy ?
Manaova asa mendrika vokatry ny fibebahana , ary aza manao anakampo hoe : ‹ I Abrahama no rainay › ; fa lazaiko marina aminareo fa azon’ Andriamanitra atao ny manangana zanaka ho an’i Abrahama na dia amin’ireto vato ireto aza .
Efa mby eo am-poto-kazo sahady ny famaky : koa ny hazo rehetra izay tsy mamoa voa tsara dia hokapaina ka hatsipy any anaty afo . »
Ary hoy ny vahoaka nanontany azy : « Inona àry no hataonay ? »
Dia namaly izy ka nanao hoe : « Izay manana akanjo roa dia aoka hanome ny tsy manana ; ary izay manan-kanina dia aoka hanao toy izany koa . »
Ary nisy poblikanina nanatona hataony batemy koa , ka nanao taminy hoe : « Inona no hataonay , ry mpampianatra ô ? »
Dia hoy izy taminy : « Aza mampandoa mihoatra noho izay nasaina halainareo . »
Ary nisy miaramila koa nanontany azy hoe : « Ary izahay kosa , inona no mba tokony hataonay ? » Dia hoy ny navaliny azy : « Fadio ny fanaovana an-keriny sy ny fitorohana , ary mahaiza mianina amin’izay karamanareo . »
Ary raha mbola niandry ny olona , sy samy nisaina tao am-pony fa i Joany angaha no Kristy ,
dia niteny i Joany ka nanao tamin’izy rehetra hoe : « Izaho manao Batemy anareo amin’ny rano , fa avy Ilay mahery noho izaho , ary tsy mendrika hamaha ny fehikapany akory aho : Izy no hanao Batemy anareo amin’ny Fanahy Masina sy ny afo ;
eny an-tanany ny fikororohany ary hodioviny ny famoloany , ka ny vary hangoniny ao an-tsompitra , fa ny mololo kosa hodorany any amin’ny afo tsy mety maty . »
Fananarana maro hafa koa no nentiny nitory ny Evanjely tamin’ny olona .
Fa i Herôda tetrarka , izay nanariny noho ny amin’i Herôdiada vadin-drahalahiny sy noho ny ratsy rehetra nataony ,
Tamin’ilay natao batemy iny ny vahoaka rehetra dia natao batemy koa i Jesoa , ka raha mbola nivavaka Izy dia nisokatra ny lanitra ;
Ary feno ny Fanahy Masina i Jesoa , dia niverina avy tany Jordany ka nentin’ny Fanahy tany an’efitra efapolo andro ,
Dia hoy ny devoly taminy : « Raha Zanak’ Andriamanitra Ianao , asaovy tonga mofo io vato io . »
Fa hoy i Jesoa taminy : « Efa voasoratra hoe : Tsy ny mofo ihany no iveloman’ny olona , fa ny teny rehetra avy amin’ Andriamanitra »
Dia nentin’ny devoly niakatra tany amin’ny tendrombohitra avo anankiray Izy , ka nanehoany indray mipy maso ny fanjakana rehetra amin’izao tontolo izao ,
ary hoy izy taminy : « Homeko Anao avokoa izao fanapahana rehetra izao sy ny voninahiny , satria nomena ahy ka mba omeko izay tiako kosa .
Fa izao no navalin’i Jesoa azy : « Efa voasoratra hoe : Ny Tompo Andriamanitrao no hivavahanao , ary Izy irery ihany no hotompoinao »
Dia nentiny tany Jerosalema indray Izy , ka napetrany teo an-tampon’ny Tempoly , ary nilazany hoe : « Raha Zanak’ Andriamanitra Ianao , mianjerà any ambany any ;
Tamin’izay i Jesoa dia nentin’ny herin’ny Fanahy niverina tany Galilea indray , ary niely tamin’ny tany manodidina rehetra ny lazany .
Nampianatra tao amin’ny sinagogan’izy ireo izy , ka nankalazain’izy rehetra .
Nony tonga tany Nazareta tanàna nahabe Azy Izy , dia niditra tao amin’ny sinagoga araka ny fanaony tamin’ny andro sabata , ary nitsangana hanao ny famakian-teny .
Ary nidina tany Kafarnaoma tanànan’i Galilea Izy , ka nampianatra ny olona tamin’ny sabata ,
Tao amin’ny sinagoga dia nisy lehilahy azon’ny demony maloto , ka niantso mafy
Fa notenenin’i Jesoa mafy izy nataony hoe : « Mangina , ary mialà amin’io lehilahy io . » Dia nandavo azy tamin’ny tany teo afovoan’ny olona teo ny demony vao nivoaka niala taminy , nefa tsy nandratra azy akory .
Talanjona izy rehetra , ka nifampilaza hoe : « Teny manao ahoana re izany ? fa mandidy ny fanahy maloto amin-kery sy fahefana Izy , dia miala ireny . »
Ary niely tamin’izany tany rehetra izany ny lazany .
Nony nitsangana niala tao amin’ny sinagoga i Jesoa dia niditra tao an-tranon’i Simôna . Sendra azon’ny tazo mahery ny rafozam-bavin’i Simôna tamin’izay , ka niangavian’ny olona Izy hanasitrana azy .
Niondrika teo amin’ny marary Izy nandidy ny tazo , dia niala ny tazo , ka nitsangana niaraka tamin’izay ravehivavy ary nampihinana azy ireo .
Nony maty ny masoandro , izay nanana marary na inona na inona aretiny dia samy nitondra ny azy teo aminy , ka nametra-tanana tamin’izy ireo tsirairay avy Izy , dia nahasitrana azy .
Nisy demony nivoaka tamin’ny olona maro koa niantso hoe : « Ianao no Zanak’ Andriamanitra , » fa norahonany tsy hiteny izy ireo noho izy nahalala Azy ho Kristy .
Raha vao naraina ny andro , dia lasa nankany amin’ny toerana mangingina anankiray Izy . Vahoaka maro no nandeha nikaroka Azy , ka nony tonga tao aminy dia nitady hihazona azy tsy hisaraka aminy intsony ;
fa hoy Izy taminy : « Tsy maintsy mitory ny fanjakan’ Andriamanitra amin’ny tanàna maro hafa koa Aho , fa izany no nanirahana Ahy . »
Dia nitory teny tao amin’ny sinagogan’i Galilea manontolo Izy .
Ary indray andro raha nijoro teo amoron’ny farihin’i Genezareta Izy , dia nifanesika taminy ny vahoaka mba hihaino ny tenin’ Andriamanitra .
Nahita sambo kely roa niantsona teo amoron-drano Izy ( fa niala hanasa ny haratony ny mpanarato ) ,
dia niditra tamin’ny sambo kely anankiray izay an’i Simôna ka nangataka taminy mba hihataka kely amin’ny tany , vao nipetraka teo an-tsambo kely nampianatra ny vahoaka .
Rehefa nitsahatra niteny Izy , dia nanao tamin’i Simôna hoe : « Mandrosoa eny amin’ny lalina , dia alatsaho ny haratonareo hahazoana hazandrano , »
fa hoy ny navalin’i Simôna Azy : « Tompoko , efa niasa mafy nandritra ny alina izahay , fa tsy nahazo na inona na inona ; nefa noho ny teninao dia halatsako ihany ny harato . »
Nony nanao izany izy , dia nahazo hazandrano be dia be ka nisy rovitra ny haratony .
Ary nanàtsika ny namany izay teny amin’ny sambo kely hafa izy ireo mba ho avy hanampy azy ; dia tonga ireo , nofenoiny ny sambo kely roa ka efa nilentika ny sambo .
Dia nampiantsona ny sambo kely tamin’ny tany niaraka tamin’izay izy ireo , ka namoy ny zavatra rehetra ary nanaraka Azy .
Raha tao amin’ny tanàna anankiray Izy , dia indro nisy lehilahy rakotry ny habokana nahita Azy , niankohoka nitaraina taminy nanao hoe : « Tompoko , raha mety Ianao , mahay manadio ahy . »
Dia naninjitra ny tanany Izy nanendry azy , sy nanao hoe : « Mety Aho , madiova ianao , » ka afaka niaraka tamin’izay ny habokany .
Noraran’i Jesoa tsy hilaza izany na amin’iza na amin’iza izy ; « fa mandehana misehoa amin’ny mpisorona , hoy Izy , ary manatera ny fanatitra noho ny fahasitrananao , araka ny voadidin’i Môizy , mba ho vavolombelona amin’ny olona . »
Fa mainka niely ny lazany , ka nirohotra be dia be ny vahoaka mba hihaino Azy sy mba hositraniny amin’ny aretiny ;
Izy kosa anefa amin’izany dia nihataka nankany an’efitra ka nivavaka tao .
Indray andro raha nampianatra Izy , dia nipetraka manodidina Azy teo koa ny Farisianina sy ny mpampiana-dalàna sasany avy tamin’ny tanàna rehetra tany Galilea sy Jodea mbamin’i Jerosalema , ary tao aminy hanasitranany ny marary ny herin’ny Tompo .
Dia indro nisy olona nitondra lehilahy malemy anankiray tamin’ny fandriany ka nitady hampiditra sy hametraka azy teo anatrehany ;
fa tsy nahita izay hampidirany azy izy ireo noho ny habetsahan’ny olona , ka niakatra teo ambonin’ny tafon-trano izy , ary nanesorany ny tafo , dia nampidininy teo afovoan’ny olona teo anatrehan’i Jesoa ralehilahy mbamin’ny fandriany .
Nony nahita ny finoan’izy ireo i Jesoa , dia nanao hoe : « Ralehilahy , voavela ny helokao . »
Tamin’izany ny mpanora-dalàna sy ny Farisianina dia nisaintsaina anakam-po nanao hoe : « Iza moa ity miteny ratsy toy izao ity ? Iza no mahavela heloka afa-tsy Andriamanitra irery ? »
Fa fantatr’i Jesoa ny heviny , ka hoy Izy taminy : « Nahoana ianareo no mieritreritra ao am-ponareo ?
Inona no mora holazaina kokoa , ny hoe : ‹ Voavela ny helokao › sa ny hoe : ‹ Mitsangàna ka mandehana ? ›
Ary mba ho fantatrareo fa manam-pahefana hamela heloka etỳ an-tany ny Zanak’olona , dia izao no lazaiko aminao , hoy Izy tamin’ilay malemy : mitsangàna , ento ny fandrianao , ary modia any an-tranonao . »
Niaraka tamin’izay dia nitsangana teo imason’ny olona izy , ary nitondra ny farafara nandriany , ka lasa nody tany an-tranony nankalaza an’ Andriamanitra .
Nitolagaga avokoa izy rehetra , ka sady nankalaza an’ Andriamanitra no raiki-tahotra nanao hoe : « Nahita zava-mahagaga isika androany . »
Taorian’izany , dia nandeha Izy ka nahita poblikanina anankiray atao hoe Levi nipetraka teo amim-pamorian-ketra , ary hoy Izy taminy : « Manaraha Ahy . »
Dia nafoiny ny zavatra rehetra , ka nitsangana nanaraka Azy izy .
Nanao fanasana lehibe ho Azy tao an-tranony i Levi , ary nisy Poblikanina sy olon-kafa betsaka koa niara-nihinana taminy teo .
Nimonjomonjo ny Farisianina sy ny mpanora-dalàna ka nanao tamin’ny mpianany hoe : « Nahoana no miara-mihinana sy misotro amin’ny Poblikanina sy ny mpanota ianareo ? »
Fa novalian’i Jesoa hoe : « Tsy ny finaritra no mila dokotera , fa ny marary .
Tsy tonga hiantso ny marina Aho , fa ny mpanota hibebaka . »
Dia hoy indray ry zareo taminy : « Nahoana no ny mpianatr’i Joany sy ny an’ny Farisianina mifady hanina matetika sy mivavaka lalandava , fa ny Anao kosa mihinana sy misotro ihany ? »
Ary hoy Izy tamin’ireo : « Moa ianareo mahazo mampifady hanina ny zatovon’ny mpampakatra , raha mbola eo aminy koa ny mpampakatra ?
Fa ho avy ny andro hanesorana ny mpampakatra aminy , ka amin’izany vao hifady hanina izy ireo . »
Dia nanao fanoharana taminy indray Izy nanao hoe : « Tsy misy olona manampina lamba tonta amin’ny tapa-damba notriarina tamin’ny vaovao , fa raha izany , ny vaovao moa rovitra , ny tonta koa tsy hifanendrika amin’ny tapa-damba vaovao .
Tsy misy manisy divay vaovao amin’ny hoditra tonta koa , fa raha izany dia ho rovitry ny divay vaovao ny siny hoditra ka ny divay moa raraka , ny siny hoditra koa very maina ;
fa siny hoditra vaovao no tokony hasiana ny divay vaovao , dia samy haharitra izy roroa .
Ary tsy misy olona vao avy nisotro divay tranainy ka hangataka ny vaovao , satria hoy izy hoe : ‹ Ny tranainy no tsaratsara kokoa › . »
Indray sabata raha nandeha namaky ny tanimbary i Jesoa , dia nioty salohim-bary ny mpianany , ka nohaniny nony efa nokosokosehiny tamin’ny tanany .
Dia hoy ny Farisianina sasany taminy : « Nahoana ianareo no manao ny tsy fanao amin’ny sabata ? »
Ary i Jesoa namaly azy hoe : « Tsy novakinareo va izay nataon’i Davida raha noana izy mbamin’izay nanaraka azy ,
fa niditra tao an-tranon’ Andriamanitra izy ka naka ny mofo alahatra , dia nihinana izany sy nanome izay nanaraka azy koa , nefa tsy misy mahazo mihinana azy afa-tsy ny mpisorona ihany ? »
Sady nampiany hoe : « Ny Zanak’olona no tompon’ny sabata . »
Indray sabata hafa koa dia niditra tao amin’ny sinagoga izy ka nampianatra , ary nisy lehilahy anankiray maty tanana ankavanana teo .
Tamin’izay dia nitsikilo Azy ny mpanora-dalàna sy ny Farisianina na hanasitrana amin’ny andro sabata Izy na tsia , mba hahitany antony hiampangana Azy .
Fa fantatr’i Jesoa kosa ny hevitr’izy ireo , ka hoy Izy tamin’ilay maty tanana : « Mitsangàna ka mijoroa etsy afovoany . » Dia nitsangana ilay io ka nijoro ,
ary hoy i Jesoa tamin’izy ireo : « Manontany anareo Aho , inona no mety hatao amin’ny sabata , ny manao soa sa ny manao ratsy ; ny mamonjy aina sa ny manala aina ? »
Dia noherikerehiny nojerena daholo izy rehetra teo , ka hoy Izy tamin-dralehilahy : « Ahinjiro ny tananao . » Dia nahinjiny ka sitrana terỳ ny tanany .
Fa iretsy kosa safotry ny hatezerana , ka nioko ny amin’izay hanaovany an’i Jesoa .
Ary tamin’izany andro izany , dia lasa tany an-tendrombohitra Izy mba hivavaka , ka nivavaka tamin’ Andriamanitra nandritra ny alina .
Nony maraina ny andro dia niantso ny mpianany Izy ka nifidy roa ambin’ny folo lahy tamin’izy ireo , izay nomeny anarana hoe Apôstôly :
Dia niara-nidina tamin’izy ireo Izy ka nankeo amin’ny tany lemaka izay nijanonan’ny mpianany maro sy ny vahoaka betsaka avy tany Jodea rehetra sy Jerosalema , ary ny tanin’i Tira sy i Sidona amorontsiraka ,
ary nitady hanendry Azy ny vahoaka rehetra , satria nisy hery niala taminy ka nahasitrana azy rehetra .
Tamin’izay , dia niatrana nijery an’ireo mpianany Izy , ka nanao hoe : « Sambatra ianareo mahantra , fa anareo ny fanjakan’ Andriamanitra .
Sambatra ianareo noana ankehitriny , fa ho voky ianareo . Sambatra ianareo mitomany ankehitriny , fa hifaly ianareo .
Ho sambatra ianareo raha hankahalain’ny olona , horoahiny amin’ny fikambanany , hotevatevainy ary holaviny toy ny zava-dratsy ny anaranareo , noho ny amin’ny Zanak’olona .
Mifalia ianareo amin’izany andro izany ary miravoravoa , fa indro lehibe ny valisoanareo any an-danitra ; fa tahaka izany koa no nataon’ny razany tamin’ny mpaminany .
Mila loza kosa ianareo , ry mpanan-karena , fa manana ny fahafaham-ponareo ianareo .
Mila loza ianareo izay voky ankehitriny , fa ho noana ianareo . Mila loza ianareo izay mihomehy ankehitriny , fa hitomany sy higogogogo ianareo .
« Fa izao no lazaiko aminareo izay mihaino Ahy : ‹ Tiavo ny fahavalonareo , manaova soa an’izay mankahala anareo ,
Raha misy mamely ny takolakao anankiray , dia atolory azy koa ny ilany ; ary raha misy maka ny lambanao , aza sakanana na halainy mbamin’ny akanjonao aza .
Omeo izay rehetra mangataka aminao , ary raha misy mifaoka ny anananao dia aza mitaky izany aminy intsony .
Izay tianareo hataon’ny olona aminareo , no mba ataovy amin’ny olona koa .
Raha izay tia anareo ihany no tianareo , fankasitrahana inona no tokony ho anareo ? Fa na dia ny mpanota aza tia izay tia azy koa .
Ary raha izay antenainareo hanonitra ihany no ampisamborinareo , fankasitrahana inona moa no tokony ho anareo ? Fa na dia ny mpanota koa aza , mampisambotra ny mpanota ihany , mba handraisany toraka izany .
Fa ianareo kosa , tiavo ny fahavalonareo , manaova soa ary mampisambora tsy manantena valiny : dia ho lehibe ny valisoanareo , ary ianareo ho zanaky ny Avo indrindra , dia Ilay tsara fo amin’ny tsy mpankasitraka sy ny ratsy fanahy .
Aoka ho mpamindra fo tahaka ny Rainareo mpamindra fo ianareo .
Ary aza mitsara , dia tsy hotsaraina ianareo ; aza manameloka , dia tsy hohelohina ianareo ; mamelà dia havela ianareo .
Manomeza , dia homena ianareo ; fatra tsara , mifatratra , sady mihintsana no avo loha no homena ho ao ampofoanareo : fa izay famarana namaranareo ihany no hamarana ho anareo koa . »
Ary izao koa no fanoharana nataony tamin’izy ireo : « Moa ny jamba mahatari-dàlana ny jamba va ? Moa tsy hiara-mianjera any an-kady va izy roa ?
Ny mpianatra tsy mihoatra noho ny mpampianatra , fa izay mpianatra tapi-pianarana no hoatra ny mpampianatra azy ihany . »
« Nahoana no ny sombim-bozaka amin’ny mason’ny rahalahinao jerenao , nefa ny sakamandimby ao amin’ny masonao tsy hitanao ?
« Fa tsy misy hazo tsara mamoa voa ratsy , na hazo ratsy mamoa voa tsara .
Fa samy fantatra amin’ny voany avy ny hazo rehetra ; fa tsy misy mioty aviavy amin’ny tsilo , na voaloboka amin’ny voaroitsilo .
Ny olona tsara fanahy dia mamoaka ny tsara avy amin’ny rakitra tsaran’ny fony ; ary ny olona ratsy fanahy kosa mamoaka ny ratsy avy amin’ny rakitra ratsin’ny fony ; fa ny be ao am-pony no itenenan’ny vavany .
Ary nahoana ianareo no miantso Ahy hoe : ‹ Tompoko , Tompoko › , nefa tsy manao izay lazaiko ?
Hasehoko anareo izay azo anoharana ny olona rehetra manatona Ahy ka mihaino ny teniko sy manatanteraka azy :
tahaka ny olona anankiray manao trano izy , izay nihady lalina aloha vao nandatsaka ny fototra eo ambonin’ny vatolampy , ka nony tondraka ny rano dia nasian’ny riaka mafy izany trano izany , nefa tsy nampihontsina azy akory izany , satria tsara orina tambony vatolampy izy .
Fa izay mihaino ihany kosa nefa tsy manaraka , dia tahaka ny olona anankiray nanorina ny tranony eo ambonin’ny tany tsy àry fototra , ka vao nasian’ny riaka , dia nirodana niaraka tamin’izay , ary loza ny faharavan’izany trano izany . »
Rehefa tapitra nampandre ny vahoaka izany toriteniny rehetra izany i Jesoa , dia niditra tao Kafarnaoma .
Ary nisy kapiteny anankiray nanana ankizilahy tiany tokoa , narary efa ho faty .
Nony nahare ny amin’i Jesoa ilay kapiteny , dia naniraka loholon’ny Jody ho any aminy mba hangataka Azy ho avy hanasitrana ilay ankizilahiny .
Ary rehefa tonga tany amin’i Jesoa izy ireo , dia nangataka mafy taminy ka nanao hoe : « Mendrika hanaovanao izany izy ,
Dia niara-nandeha tamin’izy ireo i Jesoa . Fa nony mby teo akaikin’ny trano Izy , dia nampaniraka ny sasantsasany tamin’ny sakaizany ilay kapiteny hilaza aminy hoe : « Tompo ô , aza dia misahirana toy izao re , fa tsy mendrika hidiranao ao ambanin’ny tafon-tranoko akory aho ;
ary na dia ny tenako aza dia noheveriko ho tsy mendrika hanatona Anao akory , fa manonòna teny iray monja , dia ho sitrana ny ankiziko .
Fa izaho olona manan-dehibe mba mifehy miaramila koa , ka ny anankiray ilazako hoe : ‹ Mandehana › , dia mandeha ; ny anankiray ataoko hoe : ‹ Avia › , dia avy ; ary ny mpanompoko koa hoe : ‹ Ataovy izany › , dia manao izy . »
Gaga i Jesoa nony nandre izany , ka nitodika ny vahoaka nanaraka Azy nanao hoe : « Lazaiko marina aminareo fa tsy mbola nahita finoana lehibe toy izany Aho , na dia tamin’i Israely aza . »
Ary nony tafaverina tao an-tranon’ilay kapiteny ireo iraka , dia nahita fa sitrana ilay ankizilahy narary .
Nangoraka ny Tompo nony nahita an-dravehivavy , ka nanao taminy hoe : « Aza mitomany . »
Ary nanatona Izy ka nanendry ny tranovorona ; dia nijanona ny mpilanja , ary hoy i Jesoa : « Ry zatovo , Izaho mandidy anao , mitsangàna . »
Dia niarina niaraka tamin’izay ny maty , sady niteny , ary nomen’i Jesoa an-dreniny .
Raiki-tahotra avokoa izay rehetra teo , sady nankalaza an’ Andriamanitra nanao hoe : « Mpaminany lehibe no efa niseho eto amintsika , ary Andriamanitra efa namangy ny olony . »
Nambaran’ny mpianatr’i Joany taminy izany rehetra izany ,
Nony tonga tany aminy ireo dia nanao hoe : « Nirahin’i Joany Batista hankatỳ aminao izahay hanontany raha Ianao no Ilay ho avy , na mbola hafa no handrasantsika ? »
Tamin’izay indrindra i Jesoa dia nanasitrana olona maro niferin’aina tamin’ny aretina sy ny rofy ary ny fanahy ratsy , sady nampahiratra jamba maro koa ,
ka izao no navaliny an’ireto iraka : « Mandehana lazao amin’i Joany izay zavatra renareo sy hitanareo : mahiratra ny jamba , mandeha ny mandringa , madio ny boka , malady ny marenina , mitsangan-ko velona ny maty , torina amin’ny mahantra ny Evanjely ,
ary sambatra izay rehetra tsy ho tafintohina noho ny Amiko . »
Nony lasa ny irak’i Joany , dia nambaran’i Jesoa tamin’ny vahoaka ny aminy ka hoy Izy : « Hizaha inona no nalehanareo tany an’efitra ? Volotara hozongozonin’ny rivotra va ?
Sa hizaha inona no nalehanareo tany ? Lehilahy tsara fitafiana va ? Raha izay tsara fitafiana sy manao fiainana , dia any an-tranon’ny mpanjaka no itoerany .
Sa hizaha inona no nalehanareo tany ? Mpaminany va ? Eny , hoy Izaho aminareo , ary ambony noho ny mpaminany aza .
Fa izy no ilay voasoratra hoe : ‹ Indro Aho maniraka ny Anjeliko eo anoloanao mba hamboatra lalana eo alohanao . ›
Nisy Farisianina anankiray nanasa an’i Jesoa hiara-mihinana aminy , ka niditra tao an-tranon’ilay Farisianina Izy , dia nipetraka nihinana .
Ary indro nisy vehivavy anankiray ratsy fitondran-tena tao an-tanàna nahalala fa nihinana tao an-tranon’ilay Farisianina i Jesoa , ka dia nivimbina tavoara alabastra feno diloilo manitra ,
Noho izy ireo samy tsy nanan-kaloa , dia nafoiny ny trosa tamin’izy roa lahy . Koa iza amin’ireo no ho tia azy kokoa ? »
Dia nitodika an-dravehivavy Izy ka nanao tamin’i Simôna hoe : « Hitanao va io vehivavy io ? Niditra teto an-tranonao Aho , fa ianao tsy nanome rano hanasako tongotra , izy kosa nanondraka ny tongotro tamin’ny ranomasony sy namaoka azy tamin’ny volon-dohany .
Ianao tsy nanoroka Ahy , izy kosa tsy nitsahatra nanoroka ny tongotro hatrizay nidirako .
Dia hoy Izy tamin-dravehivavy : « Voavela ny helokao . »
Ary izay niara-nihinana taminy nanao anakampo hoe : « Iza moa ity no mamela na dia ny heloka aza ? »
Fa hoy Izy tamin-dravehivavy : « Ny finoanao no nahavonjy anao ; mandehana amim-piadanana . »
Taorian’izany , dia lasa nitety ny tanàna sy ny vohitra Izy nampianatra sy nitory ny Evanjelin’ny fanjakan’ Andriamanitra . Nanaraka Azy ny roa ambin’ny folo lahy
sy ny vehivavy sasany nositraniny tamin’ny fanahy ratsy sy ny aretina , dia i Maria atao hoe Madelenina izay nivoahana demony fito ,
Ary nisy vahoaka betsaka tafavory tonga avy tamin’ny tanàna maro hanatona Azy , dia nanao fanoharana Izy hoe :
ny sasany latsaka tamin’ny vato ka nalaky nitsimoka , nefa nalazo satria tsy nisy mando ;
ny sasany latsaka tamin’ny tsilo ka niara-naniry tamin’ny tsilo , dia voagejany ;
ary ny sasany latsaka tamin’ny tany tsara ka naniry , dia namoa injato heny . » Rehefa nilaza izany Izy dia niantso hoe : « Aoka hihaino izay manan-tsofina hihainoana . »
Nanontanian’ny mpianany Azy izay hevitr’izany fanoharana izany ,
« Ka izao àry no hevitr’izany fanoharana izany : ‹ Ny voa dia ny tenin’ Andriamanitra .
Ireo teny an-dalambe no izay nandre , fa avy ny devoly ka manesotra ny teny ao am-pony , sao mino izy ka voavonjy .
Ireo latsaka tamin’ny vato no izay nandre sady nandray ny teny an-kafaliana , nefa tsy latsa-paka izy ka tsy maharitra amin’ny finoana , fa miala nony mby amin’ny andron’ny fakam-panahy .
Ireo latsaka tamin’ny tsilo no izay nandre , fa nony mandeha izy dia poritin’ny fiahiana sy ny harena ary ny fahafinaretan’izao fiainana izao , ka tsy mahavanom-boa .
Fa ireo latsaka amin’ny tany tsara kosa no izay mihaino ny teny amin’ny fo marina sy tsara , ka mitandrina azy sy mamoa amin’ny faharetana . › »
« Tsy misy olona mampirehitra jiro ka manarona azy , na mametraka azy ao ambany farafara ; fa eo ambony fanaovan-jiro no apetrany , mba hahitan’izay miditra ny mazava .
Fa tsy misy takona izay tsy haseho , na miafina izay tsy ho fantatra sy haharihary .
Koa tandremo àry ny fihainonareo , fa izay manana no homena , ary izay tsy manana dia halaina aminy hatramin’izay heveriny ho ananany aza . »
Ary tonga hankao amin’i Jesoa ny reniny sy ny rahalahiny , fa tsy afa-nihaona taminy noho ny habetsahan’ny vahoaka ,
ka nisy nilaza taminy hoe : « Ao alatrano ny reninao sy ny rahalahinao te-hihaona aminao . »
Dia novaliany hoe : « Ny reniko sy ny rahalahiko , dia izay mihaino sy mankatò ny tenin’ Andriamanitra . »
Indray andro dia niditra tao amin’ny sambo kely anankiray i Jesoa mbamin’ny mpianany , ka hoy Izy tamin’ireo : « Andeha isika hiampita eny an-dafin’ny farihy , » dia niainga izy ireo .
Teny am-pandehanan’ny sambo dia natory Izy ; kanjo nasian’ny tafio-drivotra kosa ny farihy , ka nihafeno rano ny sambo ary efa am-bava loza izy ireo .
Dia nanatona namoha Azy izy ireo ka nanao hoe : « Ry Mpampianatra ! Ry Mpampianatra ! maty izahay ! » Dia nitsangana Izy , nandidy ny rivotra sy ny onjan-drano , ka nitsahatra ireo ary nitony tsara ny andro .
Ary hoy Izy taminy : « Aiza ny finoanareo ? » Fa raiki-tahotra sy ankona teo izy ireo , ka nifampilaza hoe : « Iza moa Ity no mandidy ny rivotra sy ny ranomasina , sy eken’izy ireo ? »
Dia nitody tany amin’ny tanin’ny Gerasena tandrifin’i Galilea izy ireo .
Nony tafakatra tany an-tanety i Jesoa , dia inty nisy lehilahy anankiray nitsena Azy avy ao an-tanàna , izay azon’ny demony hatry ny ela ka tsy nitafy akory , na nanana antom-ponenana afa-tsy ny fasana .
Nanontanian’i Jesoa izy nataony hoe : « Iza no anaranao ? » « Lejiona no anarako , » hoy izy , satria be ny demony tafiditra tao aminy ,
sady niangavy tamin’i Jesoa ireo mba tsy handidy azy hivarina any amin’ny hantsana .
Fa nisy kisoa maro , iray dia kosa , nihinana teny an-tendrombohitra , ka nangata-dalana hiditra amin’ireo ny demony , dia nekeny .
Tamin’izay , dia niala tamin-dralehilahy ny demony ka niditra tamin’ny kisoa , ary nirifatra ny andian-kisoa ka nivarina tamin’ny kisolosolo mideza ho any anaty farihy , dia maty tany .
Nandositra ny mpiandry nony nahita izany , ka lasa nilaza izany tany an-tanàna sy tany an-tsaha .
Dia nivoaka hizaha izany ny olona , ka nony tonga tany amin’i Jesoa izy ireo , dia nahita ity lehilahy nivoahan’ny demony nipetraka teo amin’ny tongony , sady nitafy no nody saina , ka raiki-tahotra ,
sady notantarain-dry zareo nanatri-maso tamin’izy ireo koa moa ny nahafahan’ilay azon’ny demony .
Tamin’izay ny mponina rehetra tao amin’ny tanin’ny Gerasena nangataka Azy hiala teo aminy , satria natahotra mafy loatra izy ireo ; ka dia niditra tao an-tsambo i Jesoa fa ndeha hiverina .
Ary nangataka hanaraka Azy ilay lehilahy nivoahan’ny demony , fa nasainy nody ihany nataony hoe :
Rehefa tafaverina i Jesoa dia nandray Azy tsara ny vahoaka , fa niandry Azy rahateo izy rehetra .
Ary indro nisy lehilahy anankiray atao hoe Jaîra , izay lehiben’ny sinagoga , nanatona Azy , dia niankohoka tamin’ny tongony sy nangataka Azy hiditra ao an-tranony ,
ary nisy vehivavy anankiray nitsì-dra hatramin’ny roa ambin’ny folo taona , efa nandany ny fananany rehetra tamin’ny dokotera , fa tsy nisy nahasitrana azy na dia iray aza ,
nanatona avy ao ivohony , dia nanendry ny morontongotr’akanjony , ka nijanona niaraka tamin’izay ny fitsìhany .
Dia hoy i Jesoa : « Iza moa no nanendry Ahy ? » Samy nandà avokoa izy rehetra , fa i Piera sy ny namany no nanao hoe : « Ry Mpampianatra ô ! vahoaka be no mifanety sy mifanizina aminao , ka Ianao manontany hoe : ‹ Iza no nanendry Ahy ? › »
Ary hoy i Jesoa : « Nisy nanendry Ahy , satria reko fa nisy hery nivoaka tamiko . »
Nony hitan-dravehivavy fa tsy takona Azy izy , dia tera-kovitra izy ka inty tamy niankohoka teo amin’ny tongony , sady nanambara teo imason’ny vahoaka ny anton’ny nanendreny Azy sy ny nahasitranany niaraka tamin’izay .
Ary hoy i Jesoa taminy : « Anaka , ny finoanao no nahavonjy anao ; mandehana amim-piadanana . »
Raha mbola niteny Izy , dia nisy olona anankiray avy any amin’ilay lehiben’ny sinagoga tonga nilaza taminy hoe : « Efa maty ny zanakao vavy , fa aza manasatra ny Mpampianatra . »
Ren’i Jesoa izany ka hoy Izy tamin’ny rain’ilay zazavavy : « Aza matahotra fa minoa fotsiny ihany , dia ho velona ny zanakao . »
Nony tonga tao an-trano Izy , dia tsy nisy navelany hiara-miditra aminy afa-tsy i Piera sy i Jakôba ary i Joany , mbamin’ny ray aman-drenin-drazazavavy .
Dia nihomehezan’izy ireo Izy , satria fantany tsara fa maty razazavavy .
Ary i Jesoa nandray ny tanany ka niantso hoe : « Ry zazavavy , mitsangàna . »
Dia nody indray ny ainy , ka nitsangana niaraka tamin’izay izy , ary nasainy nomena hanina .
Talanjona ny ray aman-dreniny , fa i Jesoa nandrara azy tsy hilazalaza amin’olona izay natao .
Ary namory ny Apôstôly roa ambin’ny folo lahy i Jesoa ka nanome azy hery sy fahefana handroaka ny demony rehetra sy hanasitrana ny aretina .
Ary naniraka azy hitory ny Fanjakan’ Andriamanitra sy hanasitrana ny marary .
Dia hoy Izy taminy : « Aza mitondra na inona na inona any amin’izay halehanareo any , na tehina , na kitapo , na mofo , na vola , ary aza mitondra akanjo roa .
Ary na aiza na aiza trano hidiranareo , dia itoero mandra-pialanareo amin’izany tanàna izany .
Ary raha misy mandà tsy handray anareo , dia mialà amin’izany tanàna izany , ka na ny vovoka amin’ny tongotrareo aza dia ahintsano mba ho fiampangana azy ireo . »
Dia nandeha nitety vohitra ny mpianatra , ka nitory ny Evanjely sy nanasitrana hatraiza hatraiza .
Ary i Herôda tetrarka nandre izay rehetra nataon’i Jesoa ka tsy hitany be ihany izay hevitra ,
Dia hoy kosa i Herôda : « Raha ny amin’i Joany , dia efa nasaiko notapahin-doha izy , ka iza indray àry izao olona reko manao zava-dehibe izao ? » Dia naniry hahita Azy izy .
Ary rehefa niverina ny Apôstôly ka nilaza tamin’i Jesoa ny nataony rehetra , dia nentiny hitokana tany amin’ny tany mangingina akaikin’i Betsaida izy ireo .
Nony nahare izany ny vahoaka dia nanaraka Azy . Noraisin’i Jesoa tsara izy ireo , notorotoroany ny amin’ny fanjakan’ Andriamanitra , sady nositraniny ny marary .
Efa ho hariva ny andro ka nanatona ny roa ambin’ny folo lahy nanao taminy hoe : « Ravao ny vahoaka handeha hitady fandriana sy hanina any amin’ny vohitra sy ny saha manodidina , fa atỳ an’efitra isika izao . »
Fa hoy Izy taminy : « Omeonareo hanina izy . » Dia namaly ireo nanao hoe : « Tsy manana afa-tsy mofo dimy sy hazandrano roa izahay , raha tsy hoe handeha hividy angaha izahay mba hisy hohanin’ireo vahoaka be ireo . »
Fa tokony ho dimy arivo lahy izy ireo . Dia hoy Izy tamin’ny mpianany : « Asaovy mipetraka mitsitokotoko dimampolo avy ny olona . »
Dia nataony izany , ka nasainy nipetraka daholo izy ireo .
Tamin’izay noraisin’i Jesoa ny mofo dimy sy ny hazandrano roa , dia niandrandra ny lanitra Izy ka nitso-drano azy , ary novakiny sy nozarainy tamin’ny mpianany , mba harosony eny anoloan’ny vahoaka .
Dia nihinana izy rehetra ka voky ; ary nentina ny sombintsombiny sisa tsy lany ka nahafeno sobika roa ambin’ny folo .
Indray andro , raha nivavaka tany amin’ny toerana mangingina Izy ka teo aminy koa ny mpianany , dia nanontany azy ireo Izy nanao hoe : « Ataon’ny vahoaka ho iza moa Aho ? »
Ary namaly ireo ka nanao hoe : « Ny sasany manao hoe i Joany Batista , ny sasany milaza hoe i Elia , ary ny sasany manao hoe : ny anankiray amin’ny mpaminany taloha no nitsangana avy any amin’ny maty . »
« Fa ianareo kosa , hoy Izy , mba manao Ahy ho iza ? » Dia namaly i Piera ka nanao hoe : « I Kristin’ Andriamanitra . »
Nefa norarany mafy izy ireo mba tsy hilazalaza izany amin’olona ,
Ary hoy koa Izy tamin’ny olona rehetra : « Raha misy te hanaraka Ahy , aoka izy handà ny tenany sy hitondra ny Hazofijaliany isan’andro ka hanaraka Ahy .
« Izaho milaza marina aminareo fa ny sasany amin’izay eto dia tsy hanandrana ny fahafatesana , raha tsy efa mahita ny fanjakan’ Andriamanitra . »
Rehefa tokony ho havaloana taorian’ny nilazany an’izany , dia nitondra an’i Piera sy i Jakôba ary i Joany Izy ka niakatra tany an-tendrombohitra mba hivavaka .
Raha mbola nivavaka Izy , dia niova toetra ny Tarehiny sady tonga fotsy manjopiaka ny fitafiany .
Ary tamin’izy roa lahy nihataka , dia hoy i Piera tamin’i Jesoa : « Ry Mpampianatra ô , mahafinaritra ny mitoetra atỳ , ka andeha hanangana lay telo eto , ny iray ho Anao , ny iray ho an’i Môizy , ary ny iray ho an’i Elia » ; tsy fantany anefa izay nolazainy .
Raha mbola niteny izany izy , dia nisy rahona nanarona azy ireo , ka natahotra izy telolahy tamin’ny nidirany tao anatin’ny rahona .
Ary nisy feo avy tao amin’ny rahona nanao hoe : « Ity no Zanako malalako , henoy Izy . »
Ilay niteny iny ny feo , dia i Jesoa irery ihany no hita . Ary nangina ireo mpianany ka tsy nilazalaza na tamin’iza na tamin’iza , tamin’izany andro izany , izay zavatra hitany teo .
Nony ampitso , raha nidina avy tany an-tendrombohitra izy ireo , dia notsenain’ny vahoaka be i Jesoa .
Dia nisy lehilahy anankiray tao amin’ny vahoaka niantso hoe : « Ry Mpampianatra ô , mihanta aminao aho , mba iantrao lahy ny zanako , dia ny zanako lahy tokana ,
fa azon’ny fanahy ratsy izy , ka vantany vao tongany dia midradradradra sady akapokapony mafy dia mafy ataony mandoa vory , ary tsy avelany raha tsy efa torovana erỳ .
Nangataka tamin’ny mpianatrao aho mba handroaka azy , fa tsy nahafaka izy ireo . »
Ary namaly i Jesoa ka nanao hoe : « Ry taranaka tsy mino sady ratsy fanahy , mandra-pahoviana no hitoerako aminareo sy handeferako aminareo ? Ento atỳ ny zanakao . »
Nony nanatona ilay zaza , dia nazeran’ny demony ka nakapony izaitsizy ;
Fa tsy azon’izy ireo izany teny izany , fa takona taminy ka tsy fantany , sady tsy sahy nanontany Azy ny amin’izany izy .
Ary nisy hevitra tonga tao an-tsain’ireo , dia ny amin’izay lehibe aminy .
Fantatr’i Jesoa ny hevitra tao am-pony , ka naka zaza kely anankiray Izy napetrany teo anilany ,
Dia niteny i Joany nanao hoe : « Ry Mpampianatra ô , nahita olona anankiray nandroaka demony tamin’ny Anaranao izahay , ka noraranay , satria tsy namantsìka izy » ;
fa hoy i Jesoa taminy : « Aza rarana , fa izay tsy manohitra anareo dia momba anareo . »
Nony nahita izany i Jakôba sy i Joany mpianany dia nanao hoe : « Tompoko , tianao va raha asainay ilatsahan’ny afo avy any an-danitra izy handevona azy ? »
Fa nitodika Izy ka nananatra azy mafy hoe : « Tsy fantatrareo mantsy izay tokony ho fanahinareo .
Raha mbola teny an-dalana izy ireo , dia nisy olona anankiray nilaza taminy hoe : « Hanaraka Anao aho , na aiza na aiza halehanao . »
Fa hoy i Jesoa taminy : « Ny amboadia manan-davaka , ary ny voromanidina manana akany ; fa ny Zanak’olona tsy mba manana izay hampandriany ny lohany . »
Ary hoy Izy tamin’ny anankiray hafa : « Manaraha Ahy . » Dia izao no navalin’io : « Aoka aloha , Tompoko , handevina ny raiko aho . »
Fa hoy i Jesoa taminy : « Avelao ny maty handevina ny maty ao aminy , fa ianao kosa mandehana mitory ny fanjakan’ Andriamanitra . »
Dia nisy iray hafa koa nanao taminy hoe : « Hanaraka Anao aho , Tompoko , fa aoka aloha hanao veloma ny ao an-tranoko aho . »
Fa hoy i Jesoa taminy : « Rehefa mety ho mpitana angadin’omby miherika , dia tsy sahaza ny fanjakan’ Andriamanitra . »
Ary hoy Izy tamin’izy ireo : « Be ny vokatra , fa ny mpijinja no vitsy ; koa mangataha amin’ny tompom-bokatra mba hanirahany mpiasa hijinja ny vokany .
Mandehana ; indro Aho maniraka anareo tahaka ny zanak’ondry eo afovoan’ny amboadia .
Aza mitondra kitapom-bola na kitapo hafa , na kiraro , ary aza miarahaba olona akory any an-dalana .
Amin’izay trano hidiranareo , dia milazà aloha hoe : ‹ Fiadanana anie ho amin’ity trano ity › ;
ka raha misy zanaky ny fiadanana ao , dia ho ao aminy ny fiadanana lazainareo ; fa raha tsy misy kosa , dia hiverina aminareo ihany izany .
Ary mitoera amin’izany trano izany , ka mihinàna sy misotroa izay misy ao , fa mendrika ny karamany ny mpiasa . Aza mifindrafindra trano .
Ary amin’izay tanàna idiranareo , raha mandray anareo ny olona , dia hano izay atolony anareo ;
ary sitrano ny marary izay ao , ka lazao hoe : ‹ Efa mby akaiky anareo ny fanjakan’ Andriamanitra . ›
Fa amin’izay tanàna idiranareo kosa nefa tsy mandray anareo ny olona , dia mankanesa eny an-kianja ka lazao hoe :
Lazaiko aminareo fa amin’izay andro izay , dia ho moramora kokoa ny ho amin’i Sôdôma , noho ny ho amin’izany tanàna izany . »
« Mila loza ianao , ry Kôrôzaina , ry Betsaida ! fa raha izay no natao tany Tira sy Sidona ny fahagagana natao taminareo , dia ela no ho efa nibebahany tamin’ny akanjo malailay sy tamin’ny lavenona .
Noho izany , amin’ny andro fitsarana dia ho moramora kokoa ny ho amin’i Tira sy Sidona noho ny ho aminareo .
Ary ianao , ry Kafarnaoma izay misondrotra hanakatra ny lanitra , dia haetry hatrany amin’ny afobe ianao . »
« Izay mihaino anareo mihaino Ahy , ary izay manamavo anareo manamavo Ahy ; izay manamavo Ahy anefa dia manamavo Izay naniraka Ahy . »
Dia hoy i Jesoa taminy : « Nahita an’i Satana latsaka avy tany an-danitra toy ny varatra Aho .
Indro efa nomeko ny fahefana hanitsaka ny bibilava sy ny maingoka mbamin’ny hery rehetra ananan’ny fahavalo ianareo , ka tsy hisy hampaninona anareo akory ireny .
Tsy noho ny fanahy ratsy manaiky anareo anefa no tokony hifalianareo , fa noho ny anaranareo efa voasoratra any an-danitra no ifalio . »
Tamin’izay nientan-kafaliana tamin’ny Fanahy Masina Izy ka nanao hoe : « Misaotra anao Aho , ry Raiko , Tompon’ny lanitra sy ny tany , noho Ianao nanafina izany tamin’ny mahay sy ny hendry , fa nanambara azy tamin’ny zaza madinika kosa . Eny , Raiko , fa izany no sitraponao .
Efa nomen’ny Raiko Ahy ny zavatra rehetra , ary tsy misy mahalala ny Zanaka afa-tsy ny Ray , na ny Ray afa-tsy ny Zanaka sy izay tian’ny Zanaka hanambaràna Azy . »
Dia nitodika tamin’ny mpianany Izy ka nilaza taminy manokana hoe : « Sambatra ny maso mahita izay hitanareo ;
Ary indro mpampiana-dalàna anankiray nitsangana haka fanahy Azy ka nanao hoe : « Tompo ô , inona no hataoko hahazoako ny fiainana mandrakizay ? »
Dia hoy i Jesoa taminy : « Inona no voasoratra ao amin’ny Lalàna ary ahoana no famakinao azy ? »
Ary namaly izy ka nanao hoe : « Tiavo ny Tompo Andriamanitrao amin’ny fonao manontolo sy ny fanahinao manontolo , sy ny herinao manontolo , ary ny sainao manontolo , ary ny namanao tahaka ny tenanao . »
Dia hoy i Jesoa taminy : « Marina ny navalinao , manaova izany dia ho velona ianao . »
Raha mbola nandeha izy ireo dia niditra tamin’ny vohitra anankiray i Jesoa , ary nisy vehivavy atao hoe Marta nandray Azy tao an-tranony .
nefa zavatra iray monja no ilaina ; fa i Maria no nifidy ny anjara tsara indrindra izay tsy halana aminy . »
Indray andro nivavaka tao amin’ny fitoerana anankiray i Jesoa , ka nony nitsahatra Izy dia hoy ny mpianany anankiray taminy : « Mba ampianaro hivavaka izahay , Tompoko , tahaka ny nampianaran’i Joany ny mpianany . »
Ary hoy Izy taminy : « Raha mivavaka ianareo , manaova hoe : Ray ô , hohamasinina anie ny Anaranao . Ho tonga anie ny fanjakanao .
Lazaiko aminareo , fa raha maharitra mandondòna izy , na dia tsy hifoha hanome azy noho ny fisakaizany aza ilay ao an-trano , dia hifoha hanome izay ilainy noho ny fanaovany lemozy . »
« Ary hoy Izaho aminareo : Mangataha , dia homena ianareo ; mitadiava , dia hahita ; mandondòna , dia hovohana .
Iza aminareo no ray hanome vato ny zanany , raha mofo no angatahiny , na hanome bibilava azy , raha hazandrano no angatahiny ,
na hanome maingoka azy raha atody no angatahiny ?
Koa raha ianareo , na dia ratsy toy inona aza , mahalala manome zava-tsoa ny zanakareo , tsy mainka va ny Rainareo izay any an-danitra no hanome ny Fanahy Masina ho an’izay mangataka aminy ? »
Ary nandroaka demony i Jesoa , ka moana izany demony izany . Nony voaroaka ny demony , dia niteny ilay moana , ka gaga ny vahoaka ;
fa ny sasany tamin’izay teo nanao hoe : « I Belzeboba lehiben’ny demony no androahany ny demony . »
Ary ny sasany kosa naka fanahy Azy ka nangataka famantarana avy any an-danitra taminy .
Fa i Jesoa nahalala ny heviny ka nanao taminy hoe : « Rava izay fanjakana miady an-trano ; mianjera mifanongoa ny trano ;
ka raha miady an-trano àry i Satana , ahoana no haharetan’ny fanjakany ? satria lazainareo fa i Belzeboba no androahako ny demony .
Ary raha amin’ny herin’i Belzeboba àry no androahako ny demony , amin’ny herin’iza kosa no androahan’ny zanakareo azy ? Koa izy ireo ihany no ho mpitsara anareo .
Fa raha ny rantsan-tanan’ Andriamanitra no androahako ny demony , dia efa tonga aminareo tokoa ny fanjakan’ Andriamanitra .
Raha lehilahy matanjaka sy àry fiadiana tsara no miambina ny tranony , dia voaaro ny fananany rehetra ;
fa raha tonga kosa ny mahery noho izy ka mandresy azy , dia sady hahalasa ny fiadiany rehetra izay nitokiany no hizara izay nobaboiny . »
« Izay tsy momba Ahy , dia manohitra Ahy , ary izay tsy miara-mamory amiko , dia manahaka . »
« Raha mivoaka amin’ny olona ny fanahy maloto , dia mandehandeha mitady fialan-tsasatra eny amin’ny tanety maina izy , ka nony tsy mahita dia manao hoe : ‹ Hody any an-tranoko izay nivoahako aho . ›
Ary nony tonga izy dia mahita azy voadio sy voaravaka ,
ka mandeha maka fanahy fito ratsiratsy kokoa noho izy , dia miditra ireo ka mitoetra eo . Ary ny faran’izany olona izany dia tonga ratsiratsy kokoa noho ny voalohany . »
Raha nilaza izany Izy , dia nisy vehivavy anankiray niantso teo afovoan’ny vahoaka ka nanao taminy hoe : « Sambatra ny kibo izay nitondra Anao sy ny nono izay ninonoanao ! »
« Fa vao mainka sambatra aza , hoy i Jesoa , izay mihaino ny tenin’ Andriamanitra ka mitandrina azy . »
Ary nitangorona betsaka ny vahoaka , dia nilazany hoe : « Taranaka ratsy ity taranaka ity ; mitady famantarana izy , nefa tsy homena afa-tsy ny famantaran’i Jônasy mpaminany .
Fa tahaka ny naha-famantarana an’i Jônasy tamin’ny olona tany Niniva no haha-famantarana ny Zanak’olona koa amin’ity taranaka ity .
Hiara-mitsangana amin’ny olona amin’ity taranaka ity ny mpanjakavavy avy any atsimo amin’ny andro fitsarana ka hanameloka azy , satria niala avy tany amin’ny fara vazantany izy hihaino ny fahendren’i Salômôna , nefa indro misy mihoatra noho i Salômôna eto .
Hiara-mitsangana amin’ity taranaka ity ny olona tany Niniva amin’ny andro fitsarana ka hanameloka azy , satria nibebaka tamin’ny toritenin’i Jônasy izy ireny , nefa indro misy mihoatra noho i Jônasy eto . »
« Tsy misy olona mandrehitra jiro ka mametraka azy ao an-katakonana na ao ambanin’ny vata famarana , fa eo amin’ny fanaovan-jiro izy no apetrany mba hahitan’izay miditra ny mazava .
Ny maso no jiron’ny tenanao , ka raha tsara ny masonao dia hazava ny tenanao rehetra ; fa raha ratsy kosa izy , dia ho maizina koa ny tenanao .
Tandremo àry fandrao zary haizina ny fahazavana ao anatinao .
Fa raha ao amin’ny mazava tsy mifangaro haizina ny tenanao manontolo , dia hazava avokoa izy rehetra , mova tsy ny hazavain’ny jiro tsara firehitra ianao . »
Raha mbola niteny Izy , dia nisy Farisianina anankiray nanasa Azy hisakafo ao aminy , ka niditra Izy dia nipetraka nihinana .
Fa velona eritreritra ilay Farisianina nahita ity Izy tsy nisasa alohan’ny hihinana ,
ka hoy ny Tompo taminy : « Ianareo Farisianina kosa iky mandio ny vohon’ny kapoaka sy ny lovia , kanefa ao anatinareo feno halatra sy faharatsiana .
Ry adala , moa izay manao ny vohony tsy nanao ny atiny koa ?
Izao ihany e : manaova fiantrana araka izay anananareo , dia hadio ho anareo ny zavatra rehetra .
Fa mila loza ianareo , ry Farisianina , satria ny fahafolon’ny solila sy ny rota ary ny anana rehetra aloanareo , ary ny rariny sy ny fitiavana an’ Andriamanitra tsy asianareo raharaha akory ; nefa tsy maintsy atao izany , ary tsy azo ajanona koa ny sisa .
Mila loza ianareo , ry Farisianina , fa tia ny toerana voalohany ao amin’ny sinagoga sy ny arahaba eny an-kianja ianareo .
Mila loza ianareo , fa toy ny fasana tsy hita ianareo , ka hitsahin’ny olona fa tsy fantany . »
Dia niteny ny mpampiana-dalàna anankiray ka nanao taminy hoe : « Ry Mpampianatra ô , raha izany no ataonao , dia manala baraka anay koa Ianao . »
Fa hoy i Jesoa : « Mila loza ianareo , ry mpampianatra ny Lalàna , fa mampitondra ny tsy zaka ny olona ianareo , nefa na dia ny rantsan-tananareo iray aza tsy akasikareo an’izany akory .
Mila loza ianareo , fa manao fasana ho an’ny mpaminany ianareo , kanefa ny razanareo ihany no namono azy !
Izany no nanaovan’ny Fahendren’ Andriamanitra hoe : Haniraka mpaminany sy apôstôly ho any aminy Aho , ka ny sasany hovonoiny ary ny sasany hoenjehiny ,
Mila loza ianareo , ry mpampianatra ny Lalàna , fa nalainareo ny fanalahidin’ny fahalalana , ka ianareo tsy niditra , ny te hiditra nosakananareo . »
Raha mbola niteny izany Izy , dia nododonan’ny Farisianina sy ny mpanora-dalàna , ary nozezehany fanontaniana maro ,
Tamin’izay dia tafangona an’arivony maro ny olona ka efa nila hifanosy mihitsy , dia niteny tamin’ny mpianany i Jesoa nanao hoe : « Tandremo aloha indrindra sao voan’ny lalivain’ny Farisianina ianareo , izany hoe : ny fihatsarambelatsihy .
Fa tsy misy takona izay tsy haseho , na miafina izay tsy ho fantatra .
Koa izay rehetra nolazainareo tao amin’ny maizina dia ho re ao amin’ny mazava , ary izay nobitsihinareo tamin’ny sofina tao an-trano , dia hotorina eny an-tafon-trano .
Ka izao no lazaiko aminareo sakaizako : Aza matahotra izay mahafaty ny nofo , nefa raha efa izany tsy afa-manoatra intsony ;
fa hany tokony hatahoranareo dia izao : matahora izay manam-pahefana hamarina any amin’ny afobe rehefa novonoiny ianareo ; eny , hoy Izaho aminareo , matahora azy .
Moa tsy ilavoamena va no vidin’ny fody dimy ? Kanefa tsy misy hadinoina eo anatrehan’ Andriamanitra amin’ireny na dia iray aza .
Fa na dia ny volon-dohanareo aza dia voaisa avokoa . Koa aza matahotra àry , fa mihoatra lavitra noho ny fody maro ianareo .
Ary lazaiko aminareo koa fa na iza na iza hanaiky Ahy eo anatrehan’ny olona dia hoeken’ny Zanak’olona koa izy eo anatrehan’ny Anjelin’ Andriamanitra ;
fa izay handà Ahy eo anatrehan’ny olona kosa dia holavina koa izy eo anatrehan’ny Anjelin’ Andriamanitra .
Na iza na iza hanao teny manohitra ny Zanak’olona dia hahazo famelan-keloka ihany ; fa izay hiteny ratsy ny Fanahy Masina kosa dia tsy hahazo famelan-keloka intsony .
Raha entina ho any amin’ny sinagoga sy ny mpanapaka ary ny manam-pahefana ianareo , dia aza manahy izay hamalianareo na izay holazainareo ,
Ary hoy Izy tamin’ny olona : « Tandremo tsara sao azon’ny fahihirana ianareo , fa ny ain’ny olona tsy miankina amin’ny habetsahan’izay ananany . »
ary holazaiko amin’ny fanahiko hoe : Ry fanahiko , manam-pananana be ampy ho amin’ny taona maro ianao ka mialà sasatra , mihinàna , misotroa , manaova fihinanam-be . ›
Fa hoy kosa Andriamanitra taminy : ‹ Ry adala , anio alina ihany dia halaina aminao ny fanahinao , ka ho an’iza àry izay novorinao ? ›
Dia hoy i Jesoa tamin’ny mpianany : « Noho izany dia lazaiko aminareo fa aza manahy izay hanina hivelomanareo , na izay fitafiana hitafian’ny vatanareo ;
fa ambony noho ny hanina ny aina , ary mihoatra noho ny fitafiana ny tena .
Diniho ange ny goaika e : tsy mamafy izy na mijinja , ary tsy manan-trano fitahirizan-kanina , na toeram-bary , fa Andriamanitra no mamelona azy , ka moa tsy mihoatra lavitra noho ireny va ianareo ?
Ary na dia hanahy aza ianareo , iza moa no mahay mampitombo ny halavany iray hakiho akory ?
Koa raha ny kely indrindra aza tsy efanareo , ahoana no anahianareo ny zavatra hafa ?
Diniho koa ange ny fanirin’ny lisy e : tsy mba miasa na mamoly ireny ; kanefa lazaiko aminareo fa na i Salômôna teo amin’ny voninahiny rehetra aza tsy mba nitafy tahaka ny anankiray amin’izy ireny .
Koa raha toy izany àry no ampitafian’ Andriamanitra ny ahitra izay eny an-tsaha anio nefa hariana any am-patana rahampitso , tsy mainka va ianareo , ry kely finoana ?
Ka aoka re ianareo tsy hikaroka izay hohaninareo na izay hosotroinareo , ary aza be ahiahy foana ;
fa ny Jentily amin’izao tontolo izao no manahy ny amin’izany rehetra izany . Fantatry ny Rainareo anie fa ilainareo izany e .
Koa katsaho àry aloha ny fanjakan’ Andriamanitra , dia homena anareo ho fanampiny izany rehetra izany .
Aza matahotra , ry ondry vitsy , fa efa sitraky ny Rainareo ny hanome anareo ny fanjakana . »
« Amidio izay anananareo ka anaovy fiantrana ; manaova kitapom-bola tsy tontan’ny ela ho anareo , dia rakitra tsy mety lany any an-danitra , izay tsy azon’ny mpangalatra idirana sady tsy misy kalalao manimba ;
Sambatra ireo mpanompo tratran’ny tompony miambina raha tonga izy ; lazaiko marina aminareo fa hisikina ny tompony ka hampipetraka azy hihinana , ary ho avy hampihinana azy .
Na tonga amin’ny fiambenana faharoa izy , na tonga amin’ny fiambenana fahatelo ka mahatratra azy manao toy izany , dia sambatra ireo mpanompo ireo .
Ary fantaro tsara fa raha fantatry ny tompon-trano ny ora hiavian’ny mpangalatra , dia hiambina izy , fa tsy hamela ny tranony hotamìna .
Koa mivonòna koa ianareo , fa ho avy amin’izay ora tsy ampoizinareo ny Zanak’olona . »
Dia hoy i Piera taminy : « Tompoko , ho anay ihany va no ilazanao izany fanoharana izany , sa ho an’ny olona rehetra koa ? »
Ary hoy ny Tompo : « Iza no mpitandrim-pananana mahatoky sy hendry izay notendren’ny tompony hifehy ny mpanompony mba hanome azy ny anjara variny ara-potoana ?
Sambatra izany mpanompo izany raha tratran’ny tompony manao tahaka izany raha avy izy .
Lazaiko marina aminareo fa hotendreny ho mpitandrina ny fananany rehetra izy .
Fa raha izany mpanompo izany kosa , no manao anakampo hoe : ‹ Ela vao ho avy ny tompoko › ka amin’izany dia mikapoka ny ankizy lahy sy ny ankizy vavy izy , sady mihinana sy misotro ka mamo ,
Izay mpanompo nahalala ny sitrapon’ny tompony ihany nefa tsy niomana , na tsy nanao araka ny sitrapony , no hokapohina imbetsaka ;
fa izay tsy nahalala kosa , na nanao zavatra mendri-pamaizana aza , dia hokapohina kelikely ihany . Izay nomena be no hitakiana be , ary izay nanankinana be no hadinina be koa . »
« Tonga hanipy afo etỳ ambonin’ny tany Aho , ka akory ity faniriako mba hirehetan’izany sahady !
Ary manana batemy hanaovana batemy Ahy koa Aho , ka ory manao ahoana Aho ambara-pahatanterak’izany ! »
Dia hoy koa Izy tamin’ny vahoaka : « Raha vao mahita rahona avy any andrefana ianareo , dia manao hoe : ‹ Ho avy ny orana › , ka avy tokoa izy ;
ary raha renareo avy atsimo ny rivotra , dia hoy ianareo : ‹ Hafana ny andro › , ka tonga tokoa izany .
Ry mpihatsaravelatsihy , hainareo fantarina ny toetry ny lanitra sy ny tany , ka ahoana àry no tsy ahafantaranareo izao andro diavintsika izao ?
Fa raha miara-mandeha amin’izay manana ady aminao ianao hanatrika ny mpitsara , dia ataovy izay hahafahanao aminy raha mbola eny an-dalana ianareo , fandrao tongany any amin’ny mpitsara ianao ka atolotry ny mpitsara amin’ny mpamatotra an-tranomaizina .
Ary novaliany hoe : « Moa ataonareo fa ireny Galileanina ireny dia mpanota mihoatra noho ny Galileanina rehetra matoa nozoin-doza toy izany ?
Dia nanao ity fanoharana ity koa Izy : « Nisy lehilahy anankiray nanana aviavy nambolena tamin’ny tanimboalobony , ka nankeo aminy mba hitady voa fa tsy nahita .
Ary hoy ny mpiasa namaly azy : ‹ Aoka re ho eo ihany izy amin’ity taona ity , Tompoko , dia hoevoiko ny fotony sady hasiako zezika ;
Fa sosotra ny lehiben’ny sinagoga noho i Jesoa nanasitrana tamin’ny andro sabata , ka niloa-bava tamin’ny vahoaka nanao hoe : « Henemana no andro azo iasana ka tongava hositranina amin’ireo ianareo , fa aza amin’ny andro sabata . »
Fa hoy ny navalin’ny Tompo azy : « Ry mpihatsaravelatsihy , moa tsy samy mamaha ny ombiny na ny ampondrany hiala amin’ny tranony avy ianareo , ka mitondra azy hisotro rano na dia sabata aza ny andro ?
Ary ity zanaka vavin’i Abrahama izay efa nafatotr’i Satana hatramin’ny valo ambin’ny folo taona ity ve tsy tokony hovahana amin’izany fatorana izany amin’ny andro sabata ? »
Dia hoy koa i Jesoa : « Ny inona no tahaka ny fanjakan’ Andriamanitra , ary ny inona no hanoharako azy ?
Tahaka ny voan-tsinapy izy , izay nalain’ny olona ka namboleny tamin’ny tanimboliny , dia nitombo ka tonga hazo ary nitoeran’ny voromanidina ny rantsany . »
Dia hoy indray Izy : « Inona no hanoharako ny fanjakan’ Andriamanitra ?
Tahaka ny lalivay izay nalain’ny vehivavy anankiray izy , ka nampifangaroiny tamin’ny lafarina intelon’ny famarana mba hampibohaka ny koban-dafarina rehetra . »
Indray sabata , raha niditra , hisakafo tao an-tranon’ny loholon’ny Farisianina anankiray i Jesoa , dia nitsikilo Azy izy ireo .
Raha efa izany , nony hitan’i Jesoa ny hamaimaizan’ny olona nasaina naka ny fitoerana voalohany , dia nanao ity fanoharana ity tamin’izy ireo Izy :
Ary hoy kosa Izy tamin’ilay nanasa Azy : « Raha manasa olona hisakafo antoandro na hariva ianao , aza dia ny sakaizanao na ny rahalahinao na ny havanao na ny mpanan-karena mifanakaiky aminao no asaina , fandrao asain’ireo koa ianao ka ho voavaliny izay nataonao taminy .
Fa raha manao fanasana ianao , ny mahantra , ny kilemaina , ny mandringa , ny jamba , no asao :
dia ho sambatra ianao , satria tsy mba manan-kavaly anao ireo ; fa rehefa mby amin’ny fitsanganan’ny olo-marina vao hovaliana ianao . »
Nony nandre izany ny anankiray tamin’izay niara-nihinana teo , dia nanao tamin’i Jesoa hoe : « Sambatra lahy izay hanana anjara amin’ny fihinanam-be any amin’ny fanjakan’ Andriamanitra . »
Fa hoy Izy taminy : « Nisy lehilahy anankiray nanao fanasana lehibe ka nanasa olona maro .
Nony tonga ny fotoana fisakafoana , dia naniraka ankizilahy iray izy hanainga ny nasaina hoe : ‹ Ndeha ianareo , fa efa vonona ny zavatra rehetra . ›
Fa samy niala tsiny izy rehetra . Hoy ny voalohany taminy : ‹ Efa nividy saha aho ka tsy maintsy mandeha hizaha azy ; koa mihanta aminao aho , aoka re mba tsy ho tsiniko . ›
Hoy kosa ny faharoa : ‹ Efa nividy omby folo aho ka handeha hitsapa azy ; koa mihanta aminao aho , aoka re mba tsy ho tsiniko . ›
Ary hoy koa ny anankiray : ‹ Vao nampaka-bady aho ka tsy afa-mankany . ›
Dia nody ilay ankizilahy ka nilaza izany tamin’ny tompony . Tezitra tamin’izay ny tompony ka nanao tamin’ny ankizy lahiny hoe : ‹ Mandehana faingana mankany amin’ny kianja sy ny lalam-ben’ny tanàna , ka ento mankaty ny mahantra sy ny kilemaina sy ny jamba ary ny mandringa . ›
Ary hoy ilay ankizilahy : ‹ Tompoko , vita ny nasainao natao , nefa mbola misy fitoerana ihany . ›
Dia hoy ny tompo tamin’ilay ankizy lahy : ‹ Mandehana mankeny amin’ny lalam-be sy ny fefim-boly , ka tereo ny olona hiditra mba ho feno ny tranoko .
« Tsara ny fanasina ; nefa raha ny fanasina no tonga matsatso , hatao ahoana indray no fanasina azy ?
Ary nanatona hihaino Azy ny Poblikanina rehetra sy ny mpanota ,
ka nimonjomonjo ny Farisianina sy ny mpanora-dalàna nanao hoe : « Ilay ity mandray ny mpanota sy miara-mihinana aminy . »
Ary rehefa hitany dia ataony eo an-tsorony an-kafaliana ,
Lazaiko aminareo , fa toy izany koa hisy hafaliana lehibe kokoa any an-danitra amin’ny mpanota iray mibebaka , noho ny amin’ny olo-marina sivy amby sivifolo tsy mila fibebahana . »
ka hoy ilay zandriny tamin-drainy : ‹ Dada ô , omeo ahy ny anjara fananana tokony ho ahy › . Dia nozarainy tamin’izy roa lahy ny fananany .
Nony afaka andro vitsivitsy , dia nangonin’ilay zandriny ny fananany rehetra ka lasa nankany an-tany lavitra izy , nandany ny fananany tamin’ny fitondran-tena ratsy .
Izay vao nody ny sainy ka hoy izy : ‹ Firifiry akory moa ny mpikaraman’idada no manan-kanina be , nefa izaho kosa ity maty noana atỳ !
Hitsangana aho ho any amin’ny raiko ka hanao aminy hoe : Dada ô ! efa nanota tamin’ny lanitra sy teo anatrehanao aho ,
Dia niainga izy ka lasa nankany amin-drainy . Mbola lavitra kosa izy , dia nahatazana azy irainy , ka onena nidodododo nitsena azy , ary namihina ny vozony sy nanoroka azy .
Noderain’ny tompony ilay mpitandrina tsy marina satria nampiseho hafetsena , fa hendrihendry kokoa ny zanak’izao tontolo izao amin’izy samy izy , noho ny zanaky ny fahazavana . »
« Ka hoy Aho aminareo : Aoka ny harena tsy marina no hahazoanareo sakaiza , mba handraisany anareo any amin’ny tranolay mandrakizay raha avy izay haharerahanareo .
Izay mahatoky amin’ny kely , dia mahatoky koa amin’ny lehibe , ary izay tsy marina amin’ny kely , dia tsy marina koa amin’ny lehibe .
« Tsy misy mpanompo mahay manompo tompo roa , fa na hankahala ny iray izy ka ho tia ny anankiray ; na homba ny anankiray kosa ka hanamavo ny iray indray . Tsy mahay manompo an’ Andriamanitra sy ny harena ianareo . »
Ny Farisianina izay fatra-pitia vola dia mba nihaino izany rehetra izany koa , ka dia naneso Azy .
Fa hoy Izy tamin’izy ireo : « Ianareo dia mpanamarin-tena eo imason’ny olona , nefa fantatr’ Andriamanitra ihany ny fonareo , ary izay ambony eo imason’ny olombelona dia fahavetavetana eo anatrehan’ Andriamanitra kosa . »
« Ny Lalàna sy ny Mpaminany no niroso hatramin’i Joany , fa hatramin’i Joany kosa dia ny Fanjakan’ Andriamanitra no torina , ka samy mikezaka hiditra ao ny olona . »
« Moramora kokoa ny hahalevonan’ny tany aman-danitra noho ny tsy hahatanterahan’ny Lalàna na dia ny tendri-tsoratra iray aza . »
« Izay rehetra misao-bady ka manambady hafa dia mijangajanga , ary izay manambady ny efa voasaotra dia mijangajanga koa . »
ka niantso izy nanao hoe : ‹ Ry kiaky Abrahama ô ! mamindra fo amiko , mba iraho kely re i Lazara handroboka ny loha fanondrony ao anaty rano mba hampangatsiatsiaka ny lelako ahay , fa mijaly loatra aho eto anatin’ity lelafo ity . ›
Ary hoy indray i Jesoa tamin’ny mpianany : « Tsy maintsy ho avy ny fanafintohinana , fa loza no hanjò an’izay iaviany !
Aleo anantonana vato fikosohan-dafarina ny vozony ka alentika any anatin’ny ranomasina izy , toy izay manafintohina na dia ny anankiray amin’ireto madinika ireto aza .
Koa mitandrema ianareo . » « Raha diso aminao ny rahalahinao , anaro izy , ka raha mivalo izy , dia mamelà azy .
Ary na dia ho diso aminao impito indray andro aza izy , ka miverina impito koa manao hoe : ‹ Mifona aho › , dia mamelà . »
Fa hoy ny Tompo : « Raha manam-pinoana ohatra ny voan-tsinapy iray ianareo , dia mahazo milaza amin’io voaroihazo io hoe : ‹ Miongòta , ka mifindrà any anatin’ny ranomasina › , dia hanaiky anareo izy . »
Ataoko fa tsy izany . Koa tahaka izany koa ianareo : rehefa vitanareo izay nandidiana anareo , dia lazao hoe : ‹ Mpanompo tsy mahasoa izahay , fa izay tsy maintsy ho nataonay ihany no hany vitanay . › »
Nony nandeha ho any Jerosalema i Jesoa dia nanara-tsisina an’i Samaria sy i Galilea .
Ary raha niditra tao amin’ny vohitra anankiray Izy , dia nifanena tamin’ny boka folo lahy , izay nijanona teny lavidavitra teny .
Vantany vao nahita azy ireo Izy dia nanao hoe : « Mandehana , misehoa amin’ny mpisorona , » ka nony nandeha ho any izy ireo dia sitrana teny am-pandehanana .
Dia hoy Izy taminy : « Mitsangàna , ary mandehana , fa ny finoanao no nahavonjy anao . »
Ary nanontanian’ny Farisianina izay andro hiavian’ny fanjakan’ Andriamanitra Izy ka namaly hoe : « Tsy mba manetriketrika fiavy ny fanjakan’ Andriamanitra ,
Dia hoy koa Izy tamin’ny mpianany : « Ho avy ny andro hanirianareo hahita ny anankiray amin’ny andron’ny Zanak’olona , fa tsy hahita ianareo .
Hilazan’ny olona ianareo fa hoe : ‹ Indro erỳ ; na indro etỳ › ; nefa aza mankany ianareo , na manaraka izany akory .
Fa tsy maintsy hijaly mafy aloha Izy , sy holavin’ity taranaka ity . »
« Ary toy ny niseho tamin’ny andron’i Nôe no hiseho koa amin’ny andron’ny Zanak’olona :
nihinana sy nisotro ny olona ary nampaka-bady sy namoa-jazavavy , mandra-pahatongan’ny andro nidiran’i Nôe tao amin’ny sambo fiara , dia tonga ny safodrano ka nandringana azy rehetra .
Ary koa tahaka ny tamin’ny andron’i Lôta : nihinana sy nisotro ny olona , nividy sy nivarotra , ary namboly sy nanao trano ;
fa tamin’ny andro nivoahan’i Lôta tao Sôdôma kosa , nisy afo sy solifara avy any an-danitra nilatsaka nandringana azy rehetra .
Dia ho tahaka izany koa amin’ny andro hisehoan’ny Zanak’olona . »
« Amin’izany andro izany , izay any ambony tafon-trano aoka tsy hiditra haka ny zavany ao an-tranony ; toy izany koa , izay any an-tsaha aoka tsy hiverina haka izay nilaozany ,
Tsarovy ny vadin’i Lôta !
Ary nanao fanoharana tamin’izy ireo koa Izy , momba ny tsy maintsy ivavahana lalandava sy amim-paharetana .
ka Andriamanitra indray va no tsy hanome rariny ny olom-pinidiny izay mitaraina aminy andro aman’alina , ary tsy halaky hamonjy azy ?
Dia nanao ity fanoharana ity koa Izy , mankamin’ny sasany natoky tena ho marina sy nanebaka ny namany :
Nitsangana ilay Farisianina ka nivavaka tao am-pony hoe : ‹ Andriamanitra ô , misaotra Anao aho fa tsy mba tahaka ny olona hafa izay mpangalatra , tsy marina , mpijangajanga , na tahaka itsy Poblikanina itsy akory aza ;
mifady hanina indroa isan-kerinandro aho , ary mandoa ny ampahafolon’ny fananako rehetra . ›
Fa ilay poblikanina kosa nijanona eny lavidavitra eny sady tsy sahy niandrandra ny lanitra akory , fa nandona ny tratrany nanao hoe : ‹ Andriamanitra ô , mamindrà fo amiko , fa mpanota aho . ›
Lazaiko aminareo fa ity no nidina efa nohamarinina , tany an-tranony , fa tsy ilay anankiray ; fa izay rehetra manandra-tena no haetry , ary izay manetry tena no hasandratra . »
Ary nisy koa olona nitondra zazakely ho eo aminy mba hametrahany tanana : fa nony nahita izany ny mpianatra dia niteny azy ireo .
Nefa nantsoin’i Jesoa hankeo aminy kosa ireo ka nataony hoe : « Avelao hanatona Ahy ny zazakely , ary aza sakanana izy , fa ny toa azy no hanana ny fanjakan’ Andriamanitra .
Lazaiko marina aminareo , fa izay tsy handray ny fanjakan’ Andriamanitra tahaka ny zazakely , dia tsy hiditra any akory . »
Ary nisy lehibe anankiray nanontany Azy hoe : « Ry Mpampianatra tsara ô , inona no hataoko hahazahoako ny fiainana mandrakizay ? »
Dia hoy i Jesoa taminy : « Ahoana àry no iantsoanao Ahy hoe : tsara ? Tsy misy tsara afa-tsy Andriamanitra irery .
Fantatrao ny didy hoe : ‹ Aza mamono olona , aza mijangajanga , aza mangalatra , aza miampanga lainga , manajà ny rainao aman-dreninao . › »
Dia hoy izy : « Efa nitandrina izany rehetra izany hatry ny fony kely aho . »
Nony nandre izany i Jesoa , dia nanao taminy hoe : « Zavatra iray loha no tsy ampy aminao : amidio ny fanananao rehetra ka omeo ny mahantra , dia hanan-drakitra any an-danitra ianao , ary avia hanaraka Ahy . »
Fa nony nandre izany teny izany izy , dia nanjonitra , satria mpanan-karen-doatra izy .
Koa hoy i Jesoa nony nahita azy nalahelo ; « Akory ity hasarotry ny hidiran’ny mpanan-karena amin’ny fanjakan’ Andriamanitra !
Dia hoy izay nihaino hoe : « Iza àry no ho voavonjy ? »
Ka hoy ny navaliny : « Izay tsy azon’ny olona atao , dia azon’ Andriamanitra atao . »
Ary hoy i Piera : « Indro izahay efa nandao ny zavatra rehetra ka nanaraka Anao . »
Dia hoy i Jesoa taminy : « Lazaiko marina aminareo fa na iza na iza handao ny tranony , na ny havany , na ny rahalahiny , na ny vadiny , na ny zanany noho ny fanjakan’ Andriamanitra ,
Nony inona dia nalain’i Jesoa manokana ny roa ambin’ny folo lahy ka nilazany hoe : « Indro miakatra ho any Jerosalema isika , ka ho tanteraka izay rehetra nosoratan’ny mpaminany ny amin’ny Zanak’olona :
Tsy nisy azon’izy ireo anefa izany , fa teny miafina ho azy ka tsy fantany akory izay heviny .
Nony mby tao akaikin’i Jerikô Izy , dia nisy kosa jamba anankiray nipetraka nangataka teo amoron-dalana .
Ary nony nandre ny vahoaka nandalo izy dia nanontany hoe « Inona izany ? »
ka nilazana fa i Jesoa avy any Nazareta no nandalo .
Dia niantso izy nanao hoe : « Ry Jesoa Zanak’i Davida ô ! mamindrà fo amiko . »
Noraran’izay teo aloha izy mba hangina , fa vao mainka niantso mafimafy kokoa nanao hoe : « Ry Zanak’i Davida ô ! mamindrà fo amiko e ! »
Dia nijanona i Jesoa , ka nasainy nentina mankeo aminy izy . Ary nony tonga teo akaikiny dia nanontaniany hoe :
Dia hoy i Jesoa taminy : « Mahirata , ny finoanao no nahavonjy anao . »
Niaraka tamin’izay , dia nahiratra izy ka nanaraka azy sy nankalaza an’ Andriamanitra . Ary ny vahoaka rehetra nahita izany koa nidera an’ Andriamanitra .
Ary nony nahita izany ny olona , dia nimonomonona nanao hoe : « Lasa niditra any an-tranon’ny mpanota Izy . »
Fa i Zake kosa nijoro nanao tamin’ny Tompo hoe : « Tompoko , indro ny antsasaky ny fananako omeko ny mahantra , ary raha misy zavatr’olona nalaiko tsy an-drariny dia honerako inefatra hoatra azy . »
Fa nankahala azy kosa ny vahoaka iray tanindrazana aminy ka nampitondra teny nanaraka azy nanao hoe : ‹ Tsy tianay hanjaka aminay iny lehilahy iny . ›
Nony nahazo fanjakana izy ka tafaverina , dia nampaka ny mpanompo nomeny vola mba hahitany izay tombony azony avy .
Dia tonga ny voalohany ka nanao hoe : ‹ Tompoko , nahazoana mina folo ny mina iray . ›
Ary hoy izy taminy : ‹ Tsara izany , ry mpanompo tsara , noho ianao nahatoky tamin’ny kely , dia hanapaka tanàna folo ianao . ›
Dia tonga koa ny faharoa ka nanao hoe : ‹ Tompoko , nahazoana mina dimy ny mina iray . ›
Ary hoy izy taminy : ‹ Hanapaka tanàna dimy koa ianao . ›
Fa tonga kosa ny anankiray ka nanao hoe : ‹ Tompoko , indro ny minanao , fa notahiriziko tao anaty lamba ;
Dia hoy ilay mpanjaka taminy : ‹ Azoko amin’ny vavanao ianao , ry mpanompo ratsy fanahy ; fantatrao fa olona sarotiny aho ka maka izay tsy napetrako ary mijinja izay tsy nafafiko ;
koa nahoana àry no tsy napetrakao tany amin’ny banky ny volako , mba handraisako azy mban-janany rehefa tafaverina aho ? ›
Dia izao no nataony tamin’izay teo : ‹ Alao ny minany eny aminy ka omeo ilay manana folo . ›
Lazaiko aminareo fa izay manana no homena ; fa izay tsy manana kosa dia halaina mbamin’izay ananany aza .
Ary ireo fahavaloko tsy nety hanjakako ireo kosa dia ento atỳ , ka vonoy eto anatrehako . »
Rehefa niteny izany i Jesoa dia nandeha nialoha hiakatra any Jerosalema ,
ka nony mby akaikin’i Betfage sy i Betania anilan’ny tendrombohitra Oliva Izy , dia naniraka ny mpianany roa lahy ,
Ary raha misy manontany anareo hoe : ‹ Nahoana io no vahanareo ? › valio hoe : ‹ Misy ilàn’ny Tompo azy . › »
Dia lasa ireo iraka ka nahita ny zavatra araka ny voalazan’i Jesoa taminy .
Dia nentiny tany amin’i Jesoa ny zanak’ampondra , ka nataony teo amboniny ny fitafiany , dia natainginy teo i Jesoa .
Nony nandroso Izy , dia novelaran’ny olona ny fitafiany ny lalana .
Ary rehefa mby akaikin’ny fidinana amin’ny tendrombohitra Oliva Izy , dia nientan-kafaliana ny mpianany maro be ka nankalaza an’ Andriamanitra tamin’ny feo mahery , noho ny fahagagana rehetra hitany .
« Hankalazaina anie , hoy izy ireo , ny Mpanjaka avy , amin’ny Anaran’ny Tompo ! Fiadanana anie any an-danitra , ary voninahitra anie amin’ny Avo Indrindra ! »
Ary ny Farisianina sasany izay teo amin’ny vahoaka nanao taminy hoe : « Ry Mpampianatra ô , rarao re ny mpianatrao ! »
Fa novaliany hoe : « Lazaiko aminareo fa raha mangina ireo , dia hiantsoantso ny vato . »
Ary nony mby akaiky Izy ka nahita an’i Jerosalema dia nitomany azy nanao hoe :
« Raha izay kosa mantsy ianao no mba nahalala izay hampiadana anao , na dia amin’ity andro nomena anao ity ihany aza ! Fa takona ny masonao izany ankehitriny .
Dia nampianatra isan’andro tao an-Tempoly Izy ; fa ny lehiben’ny mpisorona sy ny mpanora-dalàna ary ny loholona kosa nitady hahafaty Azy ;
Ary indray andro tamin’izany , nampianatra ny vahoaka tao an-Tempoly izy ka nitory ny Evanjely , dia tonga ny lehiben’ny mpisorona sy ny mpanora-dalàna mbamin’ny loholona ,
ka nanao taminy hoe : « Lazao anay : Inona moa no fahefana anaovanao izao zavatra izao , ary iza no nanome anao izany fahefana izany ? »
Ary namaly i Jesoa ka nanao tamin’izy ireo hoe : « Mba hanontany zavatra anankiray aminareo koa àry Aho ka valio :
Dia niara-nisaina izy ireo nanao hoe : « Raha izao mantsy no lazaintsika hoe , avy amin’ Andriamanitra , dia hovaliany hoe : Nahoana àry ianareo no tsy nino azy ?
Ary raha ataontsika hoe , avy amin’ny olona indray , dia hitora-bato antsika ny vahoaka , satria inoany ho mpaminany i Joany . »
Koa namaly izy ireo , fa tsy fantany izay niaviany .
Dia hoy i Jesoa taminy : « Izaho koa tsy hilaza aminareo izay fahefana anaovako izao zavatra izao . »
Dia nilaza ity fanoharana ity tamin’ny vahoaka Izy nanao hoe : « Nisy lehilahy anankiray namboly tanimboaloboka ka nahofany tamin’ny mpiasa , dia lasa izy ka nitoetra ela tany an-tany hafa .
Nony tonga ny taom-pahavokarana dia naniraka mpanompo anankiray tany amin’ny mpiasa izy , mba haka amin’ny vokatry ny tanimboalobony ; nefa nokapohin’izy ireo sy nampodiny maina .
Dia naniraka mpanompo anankiray hafa indray izy , fa nokapohin’ireo ihany koa sady notevatevainy sy nampodiny maina .
Ary naniraka fanintelony izy , fa io koa sady nataony naratra no noroahiny .
Ka hoy ny tompon’ny tanimboaloboka : ‹ Inona re no hataoko ? ndeha hirahiko lahy ny zanako malalako , fa angamba hanaja azy izy ireo raha mahita azy . ›
Kanjo nony nahita iny ny mpiasa dia nanao anakampo hoe : ‹ Inty ny mpandova ka ndeha hovonointsika , dia ho antsika ny lova . ›
Dia noroahiny ho any ivelan’ny tanimboaloboka izy ka novonoiny . Inona àry no hataon’ny tompon-tanimboaloboka amin’izy ireo ?
Ho avy izy ka handringana ireo mpiasa ireo , ary ny tanimboaloboka dia hafindrany amin’olon-kafa . » Nony nandre izany ry zareo teo , dia nanao hoe : « Sanatria izany ! »
Fa nibanjina azy ireo i Jesoa ka nanao hoe : « Inona àry ity voasoratra ity : Ny vato nolavin’ny mpanao trano no efa tonga vato fehizoro ?
Koa dia nataony andrimaso Izy sy nanirahany mpitsikilo , izay nody ho marina , mba haningotra Azy amin’ny teniny , hanolorany Azy eo am-pelatanan’ny governora .
Ary toy izao no fanontanian’ireo olona ireo Azy : « Ry Mpampianatra ô , fantatray fa miteny sy mampianatra araka ny hitsiny ianao ka tsy mizaha tavan’olona , fa mampianatra ny lalan’ Andriamanitra araka ny marina :
Fa fantatr’i Jesoa ny hafetsen-dratsin’izy ireo , ka hoy Izy taminy : « Nahoana no maka fanahy Ahy ianareo ?
Dia hoy Izy taminy : « Aloavy ho an’i Sezara àry izay an’i Sezara , ary ho an’ Andriamanitra izay an’ Andriamanitra . »
Gaga foana ry zareo tamin’ny valin-teniny ka kepoka nangina terỳ , fa tsy nahita teny iray akory haniniany Azy teo imason’ny vahoaka teo .
Dia nanatona koa ny sasany tamin’ny Sadoseanina izay mandà ny fitsanganan’ny maty , ka nanontany Azy hoe :
Koa nisy olona fito mirahalahy , ary nanambady ny zokiny , fa maty momba .
Farany , dia maty koa ravehivavy .
Koa ho vadin’iza ravehivavy raha mby amin’ny fitsanganan’ny maty ? fa efa samy nanambady azy avokoa izy fito lahy ? »
Dia hoy i Jesoa taminy : « Ny zanak’izao fiainana izao no mampaka-bady sy avoaka hampakarina ;
fa izay efa hita ho mendrika hahazo ny fiainana ho avy sy ny fitsanganana avy any amin’ny maty kosa , dia tsy mba mampaka-bady , na avoaka hampakarina ,
Ary raha ny hoe hitsangana ny maty dia zavatra efa nambaran’i Môizy teo amin’ilay nilazany ny Voaroy izany , fa tamin’io izy dia niantso ny Tompo hoe : ‹ Andriamanitr’i Abrahama sy Andriamanitr’i Isaaka ary Andriamanitr’i Jakôba . ›
Koa velona eo anatrehany izy rehetra ireo , satria tsy mba Andriamanitra ny maty Izy , fa an’ny velona . »
Dia hoy i Jesoa taminy : « Ahoana no iantsoana an’i Kristy hoe zanak’i Davida ,
Mbola mihaino Azy eo ny vahoaka rehetra dia hoy Izy tamin’ny mpianany :
fa mifetsy ny fananan’ny mpitondratena amin’ny fivavahana lavareny ataony mba ho fieboana fotsiny , ka hohelohina mafimafy kokoa izy . »
Ary nanopy ny masony i Jesoa ka nahita ny mpanan-karena nanatitra vola tao amin’ny fandatsahan-drakitra .
Dia nahita mpitondratena mahantra anankiray nanatitra farantsa kely varahina roa tao koa Izy ,
Ary nisy nilaza ny Tempoly ho voaravaka vato tsara sy fanatitra sarobidy , fa hoy i Jesoa :
Dia nanontany Azy izy ireo nanao hoe : « Ry Mpampianatra , rahoviana no ho tonga izany , ary inona no famantarana hahalalana fa efa akaiky izany ? »
Ka hoy i Jesoa hoe : « Tandremo sao voafitaka ianareo , fa maro no ho avy hisandoka ny Anarako hanao hoe : Izaho no izy , ary efa akaiky ny andro , ka aza manaraka azy .
Ary raha mandre ady sy fikomiana ianareo , aza taitra : fa tsy maintsy ho tonga aloha izany , nefa tsy mbola ho tonga miaraka amin’izay akory ny farany . »
Dia hoy koa Izy tamin’izy ireo : « Hisy firenena hitsangana hiady amin’ny firenena , sy fanjakana hiady amin’ny fanjakana ;
hisy horohoron-tany mafy sy areti-mandringana ary mosary amin’ny tany samihafa ; eny an-danitra koa , dia hisy fisehoana mahatahotra sy famantarana lehibe .
Fa alohan’izany rehetra izany ianareo dia hosamborina , hoenjehina , hoentina any amin’ny sinagoga sy an-tranomaizina , ary hatolotra amin’ny mpanjaka sy ny mpifehy noho ny Anarako .
Koa alatsaho ao am-ponareo ny mba tsy hihevitra mialoha izay havalinareo akory ;
Na ny ray aman-dreny sy ny rahalahinareo aza , mbamin’ny havana aman-tsakaizanareo dia hanolotra anareo koa , ka hovonoiny ny maro aminareo ,
ary ho halan’ny olona rehetra ianareo noho ny Anarako ;
nefa tsy hisy ho very na dia singam-bolo iray amin’ny lohanareo aza .
Ny faharetanareo no hamonjenareo ny tenanareo . »
« Ary rehefa hitanareo voahodidin’ny miaramila i Jerosalema , dia fantaro amin’izany fa efa antomotra ny fandravana azy ,
Loza no hanjò ny bevohoka sy ny mitaiza kely amin’izany andro izany , fa ho lehibe tokoa ny fahoriana eto an-tany ary ho mafy ny hatezeran’ Andriamanitra amin’ity firenena ity :
haringana amin’ny lela sabatra izy , sy ho lasan-ko babo any amin’ny firenena rehetra , ary hohitsakitsahin’ny Jentily i Jerosalema mandra-pahafenon’ny andron’ny Jentily . »
« Hisy famantarana koa eny amin’ny masoandro sy ny volana ary ny kintana , ary etỳ an-tany dia ho ory sy very hevitra ny firenena noho ny fikotrokotroky ny ranomasina sy ny onjany ;
ho ankona foana ny olona noho ny fahatahorany sy ny fiandrasany izay loza hanjò an’izao tontolo izao , fa hihozongozona ny herin’ny lanitra .
Dia ho hita amin’izay ny Zanak’olona avy any ambonin’ny rahona amim-pahefana sy voninahitra lehibe .
Raha vao miantomboka izany zavatra izany , dia miandrandrà ka asandrato ny lohanareo , fa efa akaiky ny fanavotana anareo . »
Ary Izy nanao fanoharana taminy hoe : « Jereo ny aviavy sy ny hazo rehetra :
Toy izany koa raha vao hitanareo fa tonga izany zavatra izany , dia fantaro fa akaiky ny fanjakan’ Andriamanitra .
Lazaiko marina aminareo fa tsy ho lany ity taranaka ity ambara-pahatongan’izany rehetra izany .
Ho levona ny lanitra sy ny tany fa ny teniko tsy mba ho levona . »
Koa miambena àry , ary mivavaha mandrakariva mba ho mendrika ho afaka amin’izany loza rehetra tsy maintsy tonga izany ianareo , ka hitsangana hiseho eo anatrehan’ny Zanak’olona . »
Tamin’ny antoandro no nampianatra tao an-Tempoly i Jesoa , fa nony avy ao dia lasa nivoaka nandritra ny alina tany amin’ny tendrombohitra Oliva .
Efa mby akaiky ny fetin’ny Azima atao hoe Paka ,
ary ny lohandohan’ny mpisorona sy ny mpanora-dalàna dia nikaroka izay hevitra hamonoana an’i Jesoa , fa natahotra ny vahoaka izy ireo .
Nidiran’i Satana kosa i Jodasy , ilay atao hoe IsKariota , anisan’ny roa ambin’ny folo lahy ,
ka lasa izy nankany amin’ny lohandohan’ny mpisorona sy ny manam-pahefana niraharaha ny amin’izay hanolorany Azy amin’izy ireo .
Dia faly izy ireo ka nanaiky hanome vola azy .
Dia tonga ny andron’ny Azima izay tsy maintsy hamonoana ny zanak’ondrin’ny Paka ,
ka naniraka an’i Piera sy i Joany i Jesoa nanao hoe : « Mandehana manamboatra ny Paka hohanintsika . »
« Aiza no tianao hanamboaranay azy ? » hoy ireo .
Dia hoy Izy taminy : « Indro , rehefa miditra ao an-tanàna ianareo , dia hifanena amin’ny lehilahy anankiray mitondra siny feno rano , ka manaraha azy any amin’izay trano hidirany ,
Dia hotoroany efitrano malalaka àry fanaka ianareo , ka ao no amboary izay ilaina . »
Dia nandeha izy ireo ka nahita araka izay nolazainy taminy , ary nanamboatra ny Paka .
Nony tonga ny fotoana , dia nipetraka hihinana Izy sy ny Apôstôly roa ambin’ny folo lahy .
Dia nandray kalisy Izy ka nisaotra , ary nanao hoe : « Raiso ity , ka zarao aminareo ;
Raha efa izany , dia nandray mofo Izy , ka nony efa nisaotra dia namaky azy , sy nanome azy ireo nanao hoe : « Vatako ity izay atolotra ho anareo ; manaova izany ho fahatsiarovana Ahy . »
« Kanefa indro ny tanan’izay mamadika Ahy efa mby eto amiko ambony latabatra .
Dia nifanontany ny mpianatra hoe iza re no dia hahavita izany amin’izy ireo .
Ary velona koa ny ady hevitra tamin’izy ireo , momba ny hahalalany izay lehibe indrindra amin’izy ireo ,
ka hoy i Jesoa taminy : « Amin’ny Jentily ny mpanjaka no mizaka azy rehetra , ary izay mandidy azy no atao hoe mpanao soa ;
fa aminareo kosa tsy mba toy izany , fa aoka izay lehibe aminareo no ho toy ny zandry , ary izay mandidy no ho toy ny mpanompo .
Fa iza moa no lehibebe kokoa , ny mihinana amin’ny latabatra va sa ny manompo ? Moa tsy ny mihinana amin’ny latabatra va ? Ary Izaho anefa eto aminareo dia toy ny mpanompo .
Ary hoy ny Tompo : « Ry Simôna , ry Simôna , indro i Satana nitady hikororòka anareo tahaka ny vary ,
fa Izaho nangataka ho anao , mba tsy ho lavo ny finoanao , ary rehefa mibebaka ianao dia hamafiso ny rahalahinao . »
Ary hoy i Piera taminy : « Vonon-kanaraka Anao aho , Tompoko , na ho ao an-tranomaizina , na ho any amin’ny fahafatesana aza . »
Fa hoy i Jesoa : « Lazaiko aminao , ry Piera , fa mbola tsy haneno ny akoho anio , dia handà intelo ho tsy mahalala Ahy ianao . »
Ary hoy koa Izy tamin’ny mpianany : « Raha naniraka anareo tsy nitondra kitapom-bola na kitapom-batsy na kiraro Aho , moa orin-javatra va ianareo ? »
« Tsy orin’inon’inona izahay » hoy izy ireo . Dia hoy Izy taminy : « Fa amin’izao kosa izay manan-kitapom-bola aoka hitondra azy ; toy izany koa izay manan-kitapom-batsy , ary izay tsy manan-tsabatra aoka hivarotra ny akanjony ka hividy iray ;
fa lazaiko aminareo fa ity teny voasoratra ity koa tsy maintsy ho tanteraka amiko , dia ilay hoe : Natao lasitra iray amin’ny ratsy fanahy Izy ; fa efa ho tapitra daholo ny amiko . »
Dia nivoaka nankany an-tendrombohitra Oliva araka ny fanaony Izy , ka nanaraka Azy koa ny mpianany .
Nony tonga tany Izy dia nanao tamin’izy ireo hoe : « Mivavaha mba tsy ho azon’ny fakam-panahy ianareo . »
Dia nihataka tamin’izy ireo tokony ho tra-toraka Izy ka nandohalika , dia nivavaka ,
Tamin’izay dia nisy Anjely anankiray avy tany an-danitra niseho taminy sy nankahery Azy . Dia voan’ny fiadiana aina Izy , fa vao mainka nivavaka mafimafy kokoa .
Ary nanjary toy ny ra ny hatsembohany sady nipotrapotraka tamin’ny tany .
Nony nitsangana avy nivavaka Izy , dia nankeo amin’ny mpianany ka nahita azy matory noho ny alahelo ,
ary nilaza taminy hoe : « Nahoana no matory ianareo ? Mifohaza , ka mivavaha mba tsy ho azon’ny fakam-panahy ianareo . »
Raha mbola niteny Izy , dia indro nisy andian’olona maromaro nitranga , ka ilay atao hoe Jodasy , anankiray tamin’ny roa ambin’ny folo lahy , no loha lalana , ary nanatona an’i Jesoa ilay io mba hanoroka Azy .
Nony hitan-dry zareo teo amin’i Jesoa izay hanjò , dia hoy izy taminy : « Tompoko , mba hamely amin’ny sabatra va izahay ? »
Dia nasian’ny anankiray taminy tokoa ny mpanompon’ny lehiben’ny mpisorona , ka afaka terỳ ny sofiny ankavanana .
Fa hoy i Jesoa : « Aoka izay » Dia nanendry ny sofin-dralehilahy Izy , ka nahasitrana azy .
Ary hoy i Jesoa tamin’ny lohandohan’ny mpisorona sy ny mpandraharaha amin’ny Tempoly ary ny loholona izay tonga teo handray Azy : « Mova tsy ny hisambotra jiolahy izato fiavinareo , mitondra sabatra sy langilangy !
Teo aminareo isan’andro tao an-Tempoly Aho , nefa tsy nikasi-tanana Ahy akory ianareo ; fa izao tonga ny fotoanareo sy ny herin’ny maizina . »
Dia nisambotra Azy izy ireo ka nitondra Azy tany an-tranon’ny lehiben’ny mpisorona . I Piera izany nanaraka teny lavidavitra eny ihany .
Ary nampirehitra afo teo afovoan’ny tokotany ny olona , dia nipetraka nanodidina , ka mba niara-nipetraka taminy teo koa i Piera .
Nisy ankizivavy anankiray kosa nahita azy nipetraka tao akaikin’ny afo , ka nijery azy , dia nanao hoe : « Ity koa niaraka taminy . »
Fa nandà i Piera nanao hoe : « Ravehivavy , tsy mahalala Azy akory aho . »
Nony afaka kelikely dia nisy lehilahy anankiray koa nahita azy ka nanao hoe : « Ianao koa lahy naman’irony olona irony . » Fa hoy i Piera : « Ry sakaiza , tsy namany akory aho . »
Ora iray taorian’izany , dia nisy hafa nilaza tamim-pitokiana hoe : « Tena marina raha tsy namany koa ralehilahy ity , satria Galileanina izy . »
Dia hoy i Piera : « Ry sakaiza , tsy fantatro izay lazainao . » Niaraka tamin’izay raha mbola niteny izy , dia naneno ny akoho .
Ary nitodika nijery an’i Piera ny Tompo , ka tsaroan’i Piera ilay tenin’ny Tompo nanao hoe : Alohan’ny maneno akoho anio , dia handà Ahy intelo ianao ;
Dia nataon’ireo olona nitana Azy fihomehezana i Jesoa sady nokapohiny ,
notampenany ny masony , notehafiny ny tavany , dia hoy izy taminy : « Vinanio hoe izay namely Anao ? »
Ary maro ny teny ratsy hafa nanaratsiany Azy .
Nony vao maraina ny andro , dia nivory ny loholona sy ny lohandohan’ny mpisorona ary ny mpanora-dalàna , ka nentiny tao amin’ny Sanedrìna i Jesoa , ary hoy izy taminy : « Raha Ianao no i Kristy , dia lazao aminay . »
ary raha hanontany anareo aza Aho , tsy hovalianareo na halefanareo akory .
Dia hoy izy rehetra : « Zanak’ Andriamanitra izany Ianao ? » Ary hoy Izy taminy : « Voalazanareo , izy Aho . »
Ka hoy izy ireo : « Inona indray no ilàntsika vavolombelona ? Tenantsika no nandre tamin’ny vavany . »
Tamin’izay dia nitsangana izy rehetra ka nitondra an’i Jesoa tany amin’i Pilaty ,
Dia nanontany Azy i Pilaty nanao hoe : « Moa mpanjakan’ny Jody va Ianao ? » ka novaliany hoe : « Voalazanao . »
Ary hoy i Pilaty tamin’ny lohandohan’ny mpisorona sy ny vahoaka : « Tsy hitako izay mahameloka io Lehilahy io . »
Fa vao mainka nanao letrezana izy ireo nanao hoe : « Mampiodina ny vahoaka Izy , aeliny eran’i Jodea manontolo ny fampianarany , dia hatrany Galilea izay nanombohany ka hatraty . »
Nony nandre ny teny hoe Galilea i Pilaty , dia nanontany raha olona avy any Galilea Izy ,
ka nony fantany fa hoe avy any amin’ny tany fehezin’i Herôda Izy , dia nampanateriny tany amin’i Herôda , izay tao Jerosalema koa tamin’izany andro izany .
Faly dia faly i Herôda nony nahita an’i Jesoa , fa ela no naniriany hahita Azy , noho ny fandrenesany Azy efa maresaka erỳ , sady nanantena izy fa hahita Azy hanao fahagagana .
Tamin’izay andro izay dia tonga nisakaiza terỳ i Herôda sy i Pilaty , ilay efa nifandrafy teo iny .
Ary raha nitondra Azy izy ireo , dia nisy lehilahy Sireneanina anankiray avy any an-tsaha atao hoe Simôna notanany , dia nampitondrainy ny Hazofijaliana nanaraka an’i Jesoa .
Nisy vahoaka betsaka nanaraka Azy sy vehivavy koa izay nandòn-tratra nitomany Azy .
Fa nitodika azy ireo i Jesoa ka nanao hoe : « Ry zanaka vavin’i Jerosalema , aza mitomany Ahy foana , fa ny tenanareo sy ny zanakareo no itomanio ,
Amin’izay ny olona vao hilaza amin’ny tendrombohitra hoe : ‹ Mianjerà aminay › sy amin’ny havoana hoe : Saròny izahay ;
fa raha toy izany no ataony amin’ny hazo lena , hatao ahoana amin’ny maina ? »
Ary nisy olon-dratsy roa lahy koa nentin’ny miaramila , hiara-kovonoina amin’i Jesoa .
Nony tonga tany amin’ny fitoerana atao hoe Kalvery izy ireo , dia nofantsihany tamin’ny Hazofijaliana Izy , sy ireo mpangalatra ireo , ny iray moa teo ankavanany ary ny iray kosa teo ankaviany .
Dia hoy i Jesoa : « Raiko , avelao ny helony , fa tsy fantany izay ataony . » Ary nanaovan’izy ireo loka no fizara ny fitafiany .
Ny vahoaka nijanona nijery teo , ary ny loholona avy no nandatsa Azy nanao hoe : « Namonjy ny sasany Izy ka aoka hamonjy ny Tenany , raha Izy no Kristin’ Andriamanitra , Ilay voafidy . »
Ny miaramila koa naneso Azy ka nanatona nanolotra vinaingitra Azy ,
Teo ambonin’ny lohany koa dia nisy soratra tamin’ny teny grika sy latinina ary hebrio nanao hoe : ITY NO MPANJAKAN’ NY JODY .
Ka hoy ny navalin’i Jesoa azy : « Lazaiko marina aminao fa anio dia hihaona amiko any am-paradisa ianao . »
Ary rehefa tokony ho tamin’ny ora fahenina , dia rakotra haizina ny tany rehetra ka naharitra hatramin’ny ora fahasivy izany ,
Rehefa nahita ny zava-niseho teo ny kapiteny , dia nankalaza an’ Andriamanitra ka nanao hoe : « Tena olo-marina tokoa io Lehilahy io . »
Ny vahoaka rehetra vory teo mba hijery koa , nony nandinika ny zava-niseho , dia lasa niverina nandondòna ny tratrany .
Dia nampidininy ny faty ka nofonosiny lamba , ary naleviny tao anatin’ny fasana anankiray nolavahana tamin’ny vato , sy tsy mbola nandevenana olona .
Andro fiomanana tamin’izay andro izay , sady efa hiantomboka ny sabata .
Ary ny vehivavy nanaraka an’i Jesoa avy tany Galilea dia niaraka tamin’i Josefa koa , ka nijery ny tao am-pasana sy izay fomba hametrahana ny vatan’i Jesoa .
Rehefa niverina avy any izy ireo , dia namboatra zava-manitra sy menaka manitra ; fa nony sabata ny andro vao nitsahatra araka ny Lalàna izy .
Nony marainakoan’ny andro voalohany amin’ny herinandro , dia nankany amin’ny fasana izy ireo nitondra ny zava-manitra efa namboariny ,
ary hitany fa efa voakodia lavidavitry ny fasana ny vato ,
ka niditra izy ireo , fa tsy nahita ny fatin’i Jesoa Tompo .
Mbola very hevitra noho izany eo izy ireo , dia indro nisy olona roa lahy niseho teo akaikiny , nitafy fitafiana mamirapiratra .
Dia natahotra izy ireo ka niondrika , fa nilazan’iretsy hoe : « Nahoana no atỳ amin’ny maty no itadiavanareo izay velona ?
Tsy eto Izy fa efa nitsangana ; tsarovy ny teny nolazainy taminareo fony Izy mbola tany Galilea , hoe :
Izay vao tsaroany ny tenin’i Jesoa .
Androtr’izay ihany dia nisy mpianatra roa lahy nankany amin’ny vohitra anankiray atao hoe Emaosy , tokony ho enimpolo stady raha avy eo Jerosalema .
Niresaka izany zava-niseho rehetra izany izy ireo .
Ary raha mbola niresaka sy nifampilaza izay heviny teny izy , dia nanatona azy i Jesoa ka niara-dalana taminy ;
fa voasakana tsy hahafantatra Azy ny mason’izy ireo .
« Inona izato resahinareo etỳ an-dalana , hoy Izy taminy , no toa dia efa malahelo erỳ ianareo izany ? »
Dia namaly ny anankiray atao hoe Kleôfasy ka nanao taminy hoe : « Ianao irery angaha no vahiny ao Jerosalema tsy mahalala izay zava-niseho tao tato ho ato ? »
Fa hoy Izy tamin’ireo : « Zavatra inona moa izany ? » Dia hoy ireo : « Ny amin’i Jesoa avy any Nazareta , izay Mpaminany mahery tamin’ny asany sy ny teniny teo anatrehan’ Andriamanitra sy ny vahoaka rehetra ,
dia ny amin’ny nanoloran’ny lohandohan’ny mpisorona sy ny lehibentsika Azy ho faty , mbamin’ny namantsihana Azy tamin’ny Hazofijaliana .
Ary hoy Izy tamin’izy ireo : « Ry adala , sy votsa saina amin’ny finoana izay rehetra voalazan’ny mpaminany !
Moa tsy tokony ho niaritra izany va i Kristy mba hidirany amin’ny voninahiny ? »
Dia novoasany tamin’izy ireo ny tenin’i Môizy sy ny mpaminany rehetra manambara Azy ao amin’ny Soratra Masina .
Nony mby teo akaikin’ny vohitra halehan’izy roa lahy izy ireo , dia nanao hoatra ny mbola handeha lavidavitra ihany i Jesoa ,
Ary rehefa niara-nihinana izy ireo , dia nandray ny mofo Izy ka notsofiny rano sy novakiny , dia natolony azy ireo .
Izay vao nisokatra ny mason’izy ireo ka nahalala Azy , fa Izy kosa tonga tsy hitany intsony .
Dia nifampilaza izy hoe : « Akory izany firehidrehitry ny fontsika tao anatintsika fony Izy niresaka tamintsika teny an-dalana , sy nivaofy ny Soratra Masina tamintsika ! »
Niaraka tamin’izay , dia nitsangana izy ireo ka niverina tany Jerosalema , ary nahita ny iraika ambin’ny folo lahy sy ny namany tafavory
sady nilaza hoe : « Efa nitsangana tokoa ny Tompo , ary efa niseho tamin’i Simôna Izy . »
Dia mba notantarain’izy ireo kosa ny zavatra niseho taminy teny an-dalana sy ny nahafantarany Azy tamin’ny famakiana ny mofo .
Mbola niresaka toy izany eo izy ireo , dia niseho teo afovoany i Jesoa ka nanao taminy hoe : « Ho aminareo anie ny fiadanana ! Aza matahotra , fa Izaho ihany . »
Taitra sady natahotra izy ireo , fa nataony ho matoatoa no hitany .
Ka hoy Izy taminy : « Nahoana no mitebiteby ianareo , ary nahoana no miahanàhana ao am-ponareo ?
Zahao ny tanako sy ny tongotro , fa Izaho mihitsy ity : tsapao ka jereo , fa ny matoatoa tsy mba mana-nofo aman-taolana tahaka izao ahitanareo Ahy izao . »
Ary rehefa nilaza izany Izy , dia nasehony azy ny tanany , sy ny tongony .
Dia notoloran’izy ireo tapa-kazandrano voatono sy tantely Izy .
Dia hoy Izy tamin’izy ireo : « Izao no voalazako taminareo fony mbola teo aminareo Aho , fa tsy maintsy ho tanteraka izay rehetra voasoratra momba Ahy ao amin’ny Lalàn’i Môizy sy ny mpaminany ary ny Salamo . »
Dia nosokafany ny sain’izy ireo hahafantatra ny Soratra Masina ,
ka hoy Izy taminy : « Araka ny voasoratra dia tsy maintsy hijaly i Kristy sy hitsangan-ko velona avy any amin’ny maty amin’ny andro fahatelo ,
Ianareo no vavolombelon’izany .
Ary Izaho kosa haniraka aminareo ILay nampanantenain’ny Raiko ; fa mitoera ao an-tanàna ianareo mandra-pandrainareo ny hery avy any ambony . »
Dia nentiny nivoaka ny tanàna hatrany Betania izy ireo , ary nanandratra ny tanany Izy ka nitso-drano azy .
