Jiisusi-Kristusimik Guutip erneranik iivangkiiliup aallaqqaataa .
Ulluni taakkunani Jiisusi Nazaretimit Galilæamiittumit tikiuppoq Jordanimilu Johannesimut kuisilluni .
Imermit qaqillunilu takuaa qilaat qupisut Anersaallu tuisut illuni aqqarfigigaani ;
nipilu qilannit tutsiuppoq : " Illit tassaavutit ernera asasara , nuannarisaraakkit ! "
Jiisusi Galilæap Tasersuata sinaagut ingerlagami takuai Siimuut taassumalu qatanngutaa Andreasi tasersuarmi qassusersortut , aalisartuugamimmi .
Jiisusip oqarfigai : " Qaallusi malissinga , taava inunnik aalisartunngortissavassi . "
Erniinnarlu qassutitik ilaginnaannarlugit malippaat .
Ingerlaqqitsiarami takuai Jaaku Zebedæusip ernera qatanngutaalu Johannesi umiatsiaami qassutitik passukkaat .
Taava Kapernaumimut pipput . Sabbati nalliummat erniinnaq synagogimut iserpoq ajoqersuillunilu .
Ajoqersuutaalu tupigusuutigingaarpaat naalattariaqartutut ajoqersormatik allakkanik ilisimasutut pinnani .
Taamanerpiaq synagogianniippoq angut minguttuumik anersaalik , taannalu nilliavoq :
Jiisusilli anersaaq avoqqaaraa oqarlunilu : " Nipangerit , taassumanngalu anigit ! "
Anersaallu minguttuup nutsuppaa , nillerujussuarlunilu taassumannga anivoq .
Tamarmik annilaangaaramik ataatsikkut oqallisilerput oqarlutik : " Tamanna sunaana ? Ajoqersuut nutaaq naalattariaqartoq ! Allaat anersaat minguttuut naalakkermatik naalappaat ! "
Galilæamilu tamarmi erniinnaq tusaamaneqalerpoq .
Synagogimit anigamik erniinnaq Siimuup Andreasillu illuannut iserput Jaaku Johannesilu ilagalugit .
Siimuup sakia arnaq kissarneqarluni nalavoq , erniinnarlu Jiisusi tamatuminnga oqaluttuuppaat .
Taava ornillugu assaatigut tiguaa makitillugulu , erniinnarlu kissarneerukkami saqqippai .
Ullaaralaannguaq suli taartoq Jiisusi makippoq , inoqanngitsumukarporlu tassanilu qinulluni .
Siimuup ilaasalu tuaviinnaq malippaat ,
nanigamikkulu oqarfigaat : " Tamarmik ujarpaatsit . "
Oqarfigaali : " Allanukarta , illoqarfeeqqanut matuma eqqaaniittunut , taakkunanissaaq oqaluussisinnaaniassagama ; tamanna pillugu aallarpunga . "
Taava angalaarpoq synagogiinilu Galilæa tamakkerlugu oqaluussisarluni anersaapilunnillu anisitsisarluni .
Taava pupissoq Jiisusimut pivoq ; seeqqumiarfigalugulu qinnuigaa oqarluni : " Piumaguit mingukkunnaarsissinnaavarma . "
Jiisusip naakkitsaateqigamiuk assani isatsillugu attorpaa oqarfigalugulu :
Erniinnarlu pupinnerata qimappaa , mingukkunnaarporlu .
Qimagukkamili angutip taassuma piniataaqaluni tamaginni oqaaseq oqaluussissutigilerpaa Jiisusi tamanut saqqumisumik illoqarfimmut sumulluunniit isersinnaajunnaarsillugu avataanili inoqanngitsumiittariaqalersillugu . Taamaakkaluartoq inuit tamanit ornigartuarpaat .
Ullut qassiialuit qaangiuttut Jiisusi kingumut Kapernaumimut pimmat tusaamaneqalerpoq inigisaminiittoq .
Taava taassumunnga tikiuppaat nukillaarsimasoq - inuit sisamaallutik akiarlugu .
Inunnilli Jiisusi tikissinnaannginnamikku illup qaava Jiisusip nalaaniittoq piiarpaat ; ammaramikkulu nukillaarsimasoq nallavianiitillugu ningippaat .
Jiisusip uppersusiat takugamiuk nukillaarsimasoq oqarfigaa : " Erneq , ajortinnik isumakkeerfigineqarputit . "
Allakkanilli ilisimasut ilaat tassani issiasut uummatimikkut isumaliorput :
Jiisusip anersaamigut erniinnaq ilisimaleramiuk imminni taama eqqarsaateqartut oqarfigai : " Sooq uummatissigut taama eqqarsarpisi ?
Ilisimaqqullusiulli Inuup Ernera ajortinik nunarsuarmi isumakkiisinnaatitaasoq " - nukillaarsimasoq oqarfigaa :
Nikuipporlu , erniinnarlu nallavini tigoriarlugu qimaguppoq inuit tamarmik isigigaanni ; inuillu tamanna annilaarutigingaarpaat , Guutilu unnersiutigaat oqarlutik : " Taama ittumik takusimanngisaannarpugut ! "
Jiisusi kingumut tasersuup sinaanukarpoq , inuillu tamarmik ornippaat , ajoqersorpaalu .
Ingerlaqqikkami takuaa Levi Alfæusip ernera ilanngaaseriffimmi issiasoq , oqarfigaalu : " Malinnga ! " Nikuillunilu malippaa .
Kingorna Jiisusip nerrivimmeeqatigaa illuani ; aammattaaq ilanngaaserisut ajortuliortullu amerlasuut Jiisusi ajoqersugaalu nerrivimmeeqatigaat , taassuminngami malinnittut amerlaqigamik .
Farisiiarit allakkanik ilisimasortaasa takugamikku ajortuliortut ilanngaaserisullu nereqatigigai ajoqersugai aperaat : " Sooq ilanngaaserisut ajortuliortullu nereqatigai ? "
Jiisusilli tamanna tusaramiuk oqarfigai : " Peqqissut nakorsamik pisariaqanngillat , napparsimasulli . Tikiutinngilanga iluartut qaaqqujartorlugit , ajortuliortulli . "
Johannesip ajoqersugai farisiiarillu iisinnginniarput . Taava Jiisusimut tikiuttoqarpoq imalu aperalugu : " Sooq Johannesip ajoqersugai farisiiarillu ajoqersugaat iisinnginniartarpat illilli ajoqersukkatit iisinnginniassanatik ? "
Jiisusip akivai : " Uissap ikinngutai katittorsiornermi iisinnginniarsinnaappat uissaq najuutsillugu ? Uissaq najortigitillugu iisinnginniarsinnaanngillat .
Ullulli nalliukkumaarput uissap taakkunannga aallarunneqarfissai , ullorlu taanna iisinnginniarumaarput .
Annoraamineq eqissimanngitsoq qallersaammut pisoqqamut ilaartuutigineqarneq ajorpoq ; ilaartuutimmi nutaajusup pisoqaq alittussavaa alinneq annerulersillugu .
Sabbataagaa Jiisusip narsaatit karrillit aqqusaarpai , ingerlatillutillu ajoqersugai karrertaqarfinnik nutsuilerput .
Taava farisiiarit oqarfigaat : " Uku takukkit , sooq sabbatimi ajornartitaasumik iliorpat ? "
Jiisusilli oqarfigai : " Atuarsimanngisaannarpisiuk Daavi taamani angutitanilu nerisassaarullutik kaaleramik qanoq iliortoq ,
Oqarfigaalu : " Sabbati pilersitaavoq inuk pillugu , inullu pinngortitaanngilaq sabbati pillugu .
Taamaattumik Inuup Ernera sabbatimuttaaq naalagaavoq . "
Jiisusi synagogimut iseqqippoq . Tassaniippoq angut toqungasumik assalik .
Alapernaarsorpaallu sabbatimi ajorunnaarsikkumaarneraa , unnerluutigisinnaajumallugu .
Jiisusi angummut toqungasumik assalimmut oqarpoq : " Nikueriarlutit qaagit qiterlinngorlutit ! "
Taava oqarfigai : " Sorleq ajornartitaanngila : Sabbatimi ajunngitsumik iliorneq imaluunniit ajortumik iliorneq , inuunermik annaassineq imaluunniit toqutsineq ? " Taakkuli nillinngillat .
Siallugit isigai kamalluni , uummataallu manngertissimasut aliasuutigalugit angut oqarfigaa : " Assat isaaguk ! " Isaammanilu assaa ajorunnaarpoq .
Taava farisiiarit aninasuarput , Herodesimillu tapersersuisut peqatigalugit aalajangiipput toqutaatikkumallugu .
Ajoqersukkanilu oqarfigai umiatsiaamik atugassaminnik piareersimatitseqqullugit inuit pillugit , ninniortissanngimmanni .
Anersaallu minguttuut takugaangamikku isigaasa saannut pallortarput suaartartarlutillu : " Illit Guutip erneraatit ! "
Kinaaninili oqaatigeqqunngivippaa .
Jiisusi qaqqamut majuarpoq namminerlu qaaqqujumasani imminut qaaqqullugit , taakkualu ornippaat .
Eqqarliisa tamanna tusaramikku ornippaat aallugu , paatsiveerutivissimasorigamikku .
Allakkanillu ilisimasut Jerusalemimiit aterlutik tikiuttut oqarput : " Beelzebulip pulasimavaa ! Anersaapiluit naalagaanerat ikiortigalugu anersaapiluit anisittarpai . "
Taava qaaqquai assersuutitigullu oqarfigalugit : " Qanoq ililluni Saatanip Saatani anisissinnaavaa ?
Naalagaaffik imminut akerlilersuleruni atasinnaassanngilaq .
Illulu imminut akerlilersuleruni atasinnaassanngilaq .
Saatani imminut assortuleruni imminullu akerlilersuleruni atasinnaanngilaq , suujunnaassaarlu .
Kinaluunniit nakuuserluni nakuarsuup illuanut isersinnaanngilaq pigisaanik piiaaffiginiarlugu nakuarsuaq qilersoqqaarsimanngikkuniuk . Aatsaammi taamaalioreeruni ujajaaffigisinnaavaa .
Ilumut oqarfigaassi : Inuit qitornaat tamanik isumakkeerfigineqassapput , ajortuliaminnik mitalliinerminnillu , qanorluunniit atsigisumik mitallersimagaluarunik .
Taava Jiisusip anaanaa nukaalu tikiupput , isertitsillutillu aatippaat namminnerli silataaniiginnarlutik .
Akivaali : " Anaanaga nukakkalu kikkuugamik ? "
Guutimmi piumasaanik iliortoq tassaavoq qatanngutiga angut qatanngutigalu arnaq anaanagalu . "
Jiisusi tasersuup sinaani ajoqersueqqilerpoq . Inuppassuillu katersorfigaat tasersuarmi umiatsiaamut ikisariaqalersillugu tassanilu ingilluni , inuillu tamarmik nunamiipput tasersuup sinaani .
Siaruartigaasa ilaat aqqusinermut tupput , timmissallu tikiullutik nungullugit pukuppaat .
Ilaat qaarsortalimmut issoqarpianngitsumut tupput puttussuutilertorlutillu issortaa saattunnguummat ;
Ilaat naasupiluit kapinartullit akornannut tupput , naasupiluillu kapinartullit naajartorput ipitillugillu inerititaqartinnagit .
Ilaalli issorissumut tupput inerititaqarlutillu ; naajartorput alliartorlutillu , ilaallu inerititaqarput 30-riakkanik , allat 60-eriakkanik allallu 100-riakkanik . "
Oqarporlu : " Tusarsinnaasunik siutilik tusarli ! "
Kisimiilermallu najortaasa taakkualu aqqaneq-marluk assersuutinik taakkuninnga apersorpaat .
Akivaalu : " Ilissi Guutip naalagaaffiata anngigisaanik tunineqarpusi , ilaginngisassinnulli tamakku tamarmik assersuutitigut pisarput
Oqarfigaalu : " Assersuut taanna paasinngilisiuk ? Taava qanoq ilillusi assersuutit allat paasisinnaassavisigit ?
Qaarsortalimmut siaruarterneqartut tassa oqaatsimik tusartut erniinnarlu nuannaarlutik ilassinnittut ,
Allaapput naasupiluit kapinartullit akornannut siaruarterneqartut ; taakku tassa oqaatsimik tusartut ,
Issorissumili siaruarterneqartut tassa oqaatsimik tusartut ilassillugulu inerititaqalerlutillu 30-riakkanik , 60-eriakkanik 100-riakkanillu . "
Taava oqarfigai : " Nanerussamik eqqussisoqartarnerpa nappartap ataanut nallaviulluunniit ataanut inissinniarlugu ? Eqqunneqartannginnerpa qullilerfimmut ikkunniarlugu ?
Tusarsinnaasunik siuteqartoqaruni taanna tusarli ! "
Oqarfigaalu : " Tusakkasi sianiginiarsigit ! Uuttuutigisassinnik uuttuiffigineqarumaarpusi , tapiiffigineqarumaarlusilumi .
Oqarporlu : " Guutip naalagaaffia sumik assissarsisinnaavarput assersuulluunniit suna atorlugu oqaatigissavarput ?
Soorlu tassa siinuppip naatsiiassartaa : Nunamut ikkunneqarnermini nunarsuarmi naatsiiassanit tamanit minnerusarpoq ;
Assersuutit taamaattut amerlasuut atorlugit oqaaseq taakkununnga oqaatigaa paasinnissinnaanerannut naapertuuttumik ;
Ulloq taanna unnummat Jiisusip oqarfigai : " Akianut ikaarta . "
Taava anorlersorsuanngorpoq kaavittuliorluni , mallillu umiatsiaq qarsuavaat ulikkaangajallugulu immatsillugu .
Jiisusili aquani sinippoq akisaasami nalalluni . Taava itersarpaat oqarfigalugulu : " Ajoqersuisoq , umiialersugut soqutiginngiliuk ? "
Makillunilu anorersuaq appisaluuppaa tasersuarlu oqarfigalugu : " Nipangerit , qatsorit ! " Taava anoraarulluinnarpoq manissilluinnarlunilu .
Taava tasersuup illuatungaanut Gerasamiut nunaannut pipput .
Jiisusi umiatsiaamit niuniariarmat angutip minguttuumik anersaallip ilivilianit ornippaa .
Jiisusillu aperaa : " Qanoq ateqarpit ? " Akivaa : " Legionimik ateqarpunga , amerlaqigattami . "
Ilungersorlunilu qinnuigaa najugarisaminnit aallarteqqunatik .
Qaqqami tassaniipput puulukerpassuit nerisassarsiortut .
Tamatuminnga akuerai . Anersaallu minguttuut angummit anipput puulukinullu pulallutik ; puulukerpassuillu 2.000-it missigisaat innaarsukkut tatsimut nakkakaapput ipillutillu .
Puulukinilli paarsisut qimaapput tamannalu illoqarfimmi nunaannarmilu oqaluttuaralugu , inuillu tikiupput qanoq pisoqarsimanera takuniarlugu .
Jiisusi tikikkamikku takuaat anersaapiloqartuugaluaq legionimik immini peqarsimagaluartoq issiasoq atisisimalluni silaqarluarlunilu ; ersilerpullu .
Isiginnaarsimasulli taakku nassuiaappaat anersaapiloqartuugaluup puulukillu qanoq pisimanerat oqaluttuaralugit .
Taava qinnuigilerpaat eqqaminnit qimaguteqqullugu .
Jiisusi umiatsiaamut ikilersoq anersaapiloqartuugaluup qinnuigaa ilagiumallugu .
Jiisusilli itigartippaa oqarfigalugulu : " Ilannut angerlarniarit , oqaluttuutikkillu Naalakkap ilinnut qanoq iliorsimanerinik tamanik ilinnillu nallittuisimaneranik . "
Taava aallarpoq Dekapolisimilu tamanut oqaluttuarilerlugit Jiisusip imminut qanoq iliorsimaneri tamaasa ; tamarmillu tupigusupput .
Jiisusi uterluni umiatsiaamik akianut ikaareermat tasersuup sinaaniitillugu inuppassuit katersuuffigaat .
Taava synagogimi pisortaasut ilaat Jairusimik atilik tikiuppoq , Jiisusilu takugamiuk isigaasa saannut pallorpoq
Taava Jiisusip ingerlaqatigaa , inuppassuillu malippaat ninniortillugu .
Tamaaniipporli arnaq ukiuni aqqaneq-marlunni aaqartuarsimasoq
amerlasuunillu nakorsarneqarluni anniartarsimaqisoq pigisanilu tamaasa atorsimallugit pitsaanerulernanili , allaammi ajorneruliinnarsimalluni .
Erniinnarlu aanaarnerata aallaavia paqqerpoq , timimigullu malugaa ajoqutini ajorunnaarsinneqartoq .
Jiisusilli erniinnaq immini malugaa nukik taanna imminit anisoq , tunummullu inuit akornannut qiviarluni oqarpoq : " Kiaana atisakka attorai ? "
Ajoqersugaasa oqarfigaat : " Nammineq takusinnaavat inuit qanoq ninniortitsigigaatsit ; taamaattoq aperivutit : Kiaana attoraanga ? "
Qinerluni paasiniarpaa kina taamaaliornersoq .
Arnarlu orniguppoq annilaarnermit sajulluni immini qanoq pisoqartoq nalunnginnamiuk , pallorfigaalu qanorlu pisoqarnera tamaat eqqortumik oqaluttuaralugu .
Jiisusip oqarfigaa : " Panik , uppernerpit annaappaatit . Eqqissillutit qimagunniarit , ajoqutinnillu ajorunnaarsitaagit ! "
Suli oqalutsillugu synagogimi pisortaasup illuaneersut tikiupput oqarlutik : " Paniit toquvoq ! Sooq ajoqersuisoq suli pisarissersussaviuk ? "
Jiisusilli qanoq oqartoqartoq tusaagamiuk synagogip pisortaa oqarfigaa : " Siooranak uppersinnarit ! "
Allanullu ilageqqunngilaq kisianni Petrusimut Jaakumullu Johannesimullu Jaakup qatanngutaanut .
Taava synagogip pisortaata illuanut pipput , takuaalu inuppaalussuit nipiliortut qissallutik upillutillu ;
iserlunilu oqarfigai : " Sooq nipilioqalusilu qiavisi ? Meeraq toqunngilaq , siniinnarpoq . "
Illaatigaat ; tamaasali aniatippai meeqqallu nallavigisaanut iserluni ataataa anaanaalu ingerlaqatinilu ilagalugit .
Taava meeraq assaatigut tiguaa oqarfigalugulu : " Talitha kum ! " - isumaqarpoq : " Niviarsiaraq oqarfigaakkit : Nikuigit ! "
Niviarsiararlu erniinnaq nikuippoq angalaalerlunilu , aqqaneq-marlunnimmi ukioqarami ; tupigusunnermillu paatsiveerulluinnarput .
Taava Jiisusi tassannga aallarpoq illoqarfimmullu peroriartorfimminut pilluni , ajoqersugaasalu ilagaat .
Sabbatilu nalliummat synagogimi ajoqersuilerpoq ; tusarnaartorpassuillu tupigusungaalerput oqarlutillu : " Suminuku tamakku tamaasa pisimagai ? Ilisimassuseq-una suusoq taassumunnga tunniunneqarsimasoq ? Malunnangaartuliallu suunuku assaasigut pisartut ?
Jiisusilli oqarfigai : " Pruffiiti allani pinnani illoqarfimmili peroriartorfimmini eqqarliminilu illuminilu nikagineqartarpoq . "
Tassanilu malunnangaartuliorneq saperpoq , napparsimasunik ikittuinnarnik assamminik patillugit ajorunnaarsitsinermi saniatigut .
Uppinngissusiallu tupigusuutigaa . Taava illoqarfeeqqani tamatuma eqqaaniittuni angalaarpoq ajoqersuillunilu .
Jiisusip aqqaneq-marluk taakku imminut qaaqquai aallartittalerlugillu marlukkuutaarlugit anersaanullu minguttuunut naalagaassusilerlugit ,
Taava aallarput oqaluussillutillu inuit allamik isumataaqqullugit ;
anersaapiluillu anisippaat , napparsimasullu amerlasuut uuliamik tanippaat ajorunnaarsillugillu .
Kunngip Herodesip Jiisusi tusaamalerpaa aqqa ilisimasaalermat , inuillu oqarput : " Tassaana Johannesi Kuisisoq toqusunit makissimasoq , taamaattumillu nukiit tamakku taassumuuna sunniupput . "
Farisiiarit allakkanillu ilisimasut ilaasa Jerusalemimiit tikiuttut Jiisusi katersuuffigaat .
Taava farisiiarit allakkanillu ilisimasut Jiisusi aperaat : " Sooq ajoqersukkavit siuaasanit kingornussarsiat malinngilaat nerisarlutilli assatik mingoqartillugit ? "
Akillugilli oqarpoq : " Ilissi ilumoortuusaartusi pillusi Esaja eqqortumik siulittuivoq , soorlumi allassimasoq : Inuiaat ukua qarluinnarminnik ataqqivaannga , uummataalli uannit ungaseqaat ,
Inuit qimallugit illumut isermat ajoqersugaasa assersuut pillugu aperaat .
Oqarporlu : " Inumminguna anisut inuk mingutsittaraat .
Taava Jiisusi tassannga qimagulluni Tyrusip eqqaanukarpoq , illumullu iserpoq inuit arajutsisinniarlugit ; isertorsinnaanngilarli .
Arnap minguttuumik anersaalimmik paninnguaqartup tusaramiuk erniinnaq orniguppoq isigaasalu saannut pallorluni .
Jiisusilli oqarfigaa : " Meeqqat qaarsillaqqaarallarlit . Iluanngilarmi meeqqat nerisassaannik arsaaraanni qimminnguanullu tunniullugit . "
Arnalli akivaa : " Naalagaq , qimminnguit nerriviup ataaniittut sequnnikunik meeqqat nakkaalatitaannik nerisarput . "
Taava Jiisusip arnaq oqarfigaa : " Taama akigavit angerlaannarit , anersaapiluk paninnit anereerpoq . "
Angerlaramilu meeraq iserfigaa siniffimmini nalasoq anersaapilullu anisimasoq .
Jiisusi kingumut Tyrusip eqqaaniit aallarpoq Sidonilu aqqusaarlugu Dekapolisikkoorluni Galilæap Tasersuanut pilluni .
Aggiuppaallu tusilartoq oqalunneq sapingajattoq , qinnuigaallu assamminik pateqqullugu .
Jiisusip inunnit nigortillugu inussani siutaanut manguppai , qiserluni oqaalu attorlugu ;
qilammullu aarlorpoq anersaarululluni oqarfigalugulu : " Effatha ! " - isumaqarpoq : " Ammarit ! "
Erniinnarlu siutai ammarput , oqaatalu qilerutaa qilerussaarpoq ; iluamillu oqalulerpoq .
Jiisusip inerterpai tamanna kimulluunniit oqaatigeqqunagu ; inertertuaraluaraatilli pigaluttuinnarput oqaluttuaralugu .
Tupigusungaalerput oqarlutillu : " Suut tamaasa ajunngitsumik suliarai . Tusilartut tusaasinnaalersippai oqajuitsullu oqalulersillugit . "
Ulluni tamakkunani kingumut inuppassuarnik katersuussimasoqarpoq nerisassaqanngitsunik , Jiisusillu ajoqersukkani qaaqquai oqarfigalugillu :
kaatsillugillu angerlartikkaluarukkit aqqutaani nukillaassapput , ilaammi ungasissumit aggersimapput . "
Ajoqersugaasa akivaat : " Sumit pissarsisoqarsinnaagami timiusanik maani inuilaami qaarsillaatigisinnaasaannik ? "
Jiisusip aperai : " Qassinik timiusaateqarpisi ? " Akivaat : " Arfineq-marlunnik . "
Taava inuit nunamut issaaqquai ; timiusallu arfineq-marluk tiguai , qujallunilu aggorpai , ajoqersukkaminullu tunniuppai agguaateqqullugit ; taakkualu inunnut agguaappaat .
Aamma aalisagannguaateqarput marlussunnik ; Jiisusillu taakku pilluaqquai ajoqersukkallu oqarfigalugit taakkuttaaq agguaatissagaat .
Qaarsillarlutillu neripput , sinneruttullu katersorpaat koorit arfineq-marluk ulikkaarlugit .
Taava farisiiarit tikiupput oqalliseqatigilerlugulu , misilinniarlugulu piumaffigaat qilammit nalunaaqummik .
Taava qamuuna anersaaruluppoq oqarlunilu : " Eqqarleriit uku sooq nalunaaqummik piumappat ? Ilumut oqarfigaassi : Eqqarleriit uku nalunaaqummik pissanngilluinnarput . "
Qimallugillu kingumut umiatsiaamut ikivoq akianullu ikaarluni .
Timiusanik nassassallutik puiorsimapput umiatsiaamilu ataasiinnarmik timiusaateqarlutik .
Jiisusillu inappai oqarluni : " Sianiniaritsi farisiiarit seernarsaatissiaannut Herodesillu seernarsaatissiaanut mianersussagassi . "
Ajoqersukkallu oqaloqatigiissutigaat timiusaateqannginnertik pinerarlugu .
Jiisusip tamanna paasigamiuk oqarfigai : " Sooq oqaloqatigiissutigaasiuk timiusanik nassannginnersi pigiga ? Suli siunersisaqanngilasi paasisaqarnasilu ? Uummatisi taama manngertitaatigaat ?
Iseqaraluarlusi takunnissinnaanngilasi ? Siuteqaraluarlusi tusaasinnaanngilasi ? Eqqaamanngilisiuk
" Taamaniluunniit timiusat arfineq-marluk inunnut 4.000-inut nerliukkakkit koorit qassit sinnerussanik immerisi ulikkaarlugit ? " Akipput : " Arfineq-marluk . "
" Suli paasisaqanngilasi ? "
Tappiitsoq tasissiullugu illoqarfeeqqap avataanukaappaa , isaalu qiserpai assamminillu patillugu aperalugulu : " Isigisaqarpit ? "
Jiisusi ajoqersukkani ilagalugit aallarpoq illoqarfeeqqanut Cæsarea Filippip eqqaaniittunut ; aqqutaanilu ajoqersukkani aperai : " Inuit kinaanerarpaannga ? "
Akipput : " Johannesi Kuisisoq , allallu Eliaanerarpaatsit aamma allat tassaanerarlutit pruffiitit ilaat . "
Inertingaarpaalu tamanna kimulluunniit oqaatigeqqunagu .
Taava ajoqersulerpai Inuup Ernera anniangaassasoq ajattugaassallunilu utoqqaanertanit , palasiunernit allakkanillu ilisimasunit , toqunneqassalluni makikkumaarlunilu ullut pingasunngorpata .
Tamannalu isertuarani oqaatigaa . Taava Petrusip avinngarutitippaa avoqqaarilerlugulu .
Jiisusilli saalluni ajoqersukkani isigai Petrusilu avoqqaaralugu oqarluni :
Taava inuit ajoqersukkanilu qaaqquai oqarfigalugillu : " Uannik malinnikkumasoq imminut isumakkiissaaq , sanningasulinilu ersussavaa malissallungalu .
Ullut arfinillit qaangiummata Jiisusip Petrusi Jaakulu Johannesilu qaqqamut portusoorsuarmut majuaqatigai , taakkuinnaallutillu tamaaniipput . Isigigaannilu allanngorpoq ,
atisaalu qaalloriinnanngorput nunarsuarmi qarsorsaasartut qarsortissinnaasaannit qaqornerungaalerlutik .
Elialu Mosesi aapparalugu taakkununnga takutippoq , taakkualu Jiisusi oqaloqatigaat .
Taava Petrusi pilerpoq Jiisusimullu oqarluni : " Ajoqersuisoq , maaniinnitta nuannissusia . Pingasunik tupiusaliorta , ilinnut ataatsimik Mosesimullu ataatsimik Eliamullu ataatsimik . "
Taava nuisserpoq taallerlugillu ; nuissamiillu nipi tutsiuppoq : " Tassa ernera asasara , taanna tusarsiuk ! "
Tamanulli qinerniarlutik tassanngaannaq Jiisusi kisiat isigisinnaalerpaat najoraatik .
Qaqqamit atertillutik inerterpai takusartik kimulluunniit oqaluttuareqqunagu Inuup Ernera toqusunit makereertinnagu .
Tamanna imminni aalajangiuppaat oqaloqatigiissutigalugulu toqusunit makinneq taanna suunersoq .
Taava aperaat : " Sooq allakkanik ilisimasut oqarpat Elia siulliulluni tikiutissasoq ? "
Akivai : " Elia siulliulluni tikiutissaaq tamaasalu atulerseqqissallugit . Taavami qanoq ililluni Inuup Ernera pillugu allassimasinnaava anniangaassasoq narrugisaassallunilu ?
Ajoqersukkat tikikkamikkit takuaat inuppassuit ilusimagaat allakkanillu ilisimasut oqalliseqatigigaat .
Inuit Jiisusi takuniariaramikku annilaajallapput arpallutillu ornippaat ilassiartorlugu .
Aperai : " Sunaana taakkualu oqallissutigigissi ? "
Inuillu ilaata akivaa : " Ajoqersuisoq , ernera oqajuitsuutitsisumik anersaalik ilinnut aggiuppara .
Sumiluunniit tigugaangamiuk nunamut naluttarpaa , qappiortarporlu qorsaqqortarlunilu noqartarlunilu . Ajoqersukkatit oqarfigigaluarpakka aniseqqullugu , saperpaalli . "
Taava Jiisusi oqarpoq : " Eqqarleriit uppinngitsuususi , qanoq sivisutigisumik najussavassi ? Qanoq sivisutigisumik avaannguunnasi ilagisinnaavassi ? Uannut qaassiuk ! "
Taava Jiisusimukaappaat . Anersaallu takugamiuk erniinnaq tamaviat nukappiaqqami nutsuilerpoq , taannalu nunamut uppippoq qappiorlunilu niuulluni .
Jiisusip ataataa aperaa : " Qanga taamaattalerpa ? " Akivoq :
Qasseerpassuariarlunilu innermut imermullu naluttarpaa toqunniarlugu . Sapinngikkuilli naakkigaluta ikiortigut . "
Jiisusip oqarfigaa : " Sapinngikkuit ? Uppertumut ajornartoqanngilaq . "
Erniinnaq nukappiaqqap ataataa suaarpoq : " Upperpunga , uppinngissutsikkut ikiunnga ! "
Jiisusip inuit eqiterutilersut takugamigit anersaaq minguttooq avoqqaaraa oqarfigalugulu : " Anersaaq oqajuitsuusutit tusilartuusutillu , uanga peqquakkit : Taassumannga anigit , kingornalu pulaffigeqqinngisaannaruk ! "
Taava nilliavoq taassumanilu tamaviat nutsuilerluni anillunilu ; nukappiararlu toqusutut ilerpoq ; tamarmillu oqarput : " Toquvoq . "
Jiisusilli assaatigut tiguaa nikuitillugulu .
Jiisusi illumut isereermat ajoqersukkanilu kisimiilerlutik taakkua aperaat : " Sooq uagut anisissinnaanngilarput ? "
Akivai : " Taamaattut kisianni qinunikkut anisinneqarsinnaapput . "
Tamaannga aallaramik Galilæa aqqutigaat ; Jiisusilli tamanna allanut ilisimaqqunngilaa ,
Oqaasiili paasinngilaat , apersussallugulu siooragaat .
Taava Kapernaumimut pipput . Illumullu isereerami aperai : " Sunaana aqqutaani oqaluuserigissi ? "
Taava ingippoq , taakkulu aqqaneq-marluk qaaqqullugit oqarfigai : " Siulliujumasoq tamanit kingulliussaaq tamanullu kiffaassalluni . "
Meerannguarlu tiguaa akornannullu pisippaa pakkullugulu ; ajoqersukkanilu oqarfigai :
Johannesip oqarfigaa : " Ajoqersuisoq , inuk illit atikkut anersaapilunnik anisitsisoq takuarput , akornuserniaraluarparpullu ilaginngimmatigut . "
Jiisusilli akivaa : " Akornusissanngilarsi , atikkummi tupinnartuliortoqarsinnaanngilaq taavalu kinguninngua ajortumik oqaluuserilerlunga .
Minninnguit uannut uppertut ukua ilaannik tammartitsisoqarpat taassumunnga pitsaanerussagaluarpoq aserorteriviup ujarattaa qungasianut qilerullugu immamut igikkaanni .
Assappillu tammartippatit taava kipiuk ; ilinnut pitsaanerussaaq avataajarsimallutit inuunermut iseruit illuttut assaqarluni Anniarfimmut , tassa innermut qamissanngitsumut
tassa quperluisa uumajuarfigisaannut qamissanngitsumillu inneqartumut , igitaanermit .
Kikkummi tamarmik innermik tarajorterneqassapput .
Tarajoq ajunngilaq , tarajorli tarajornigunnaarpat taava qanoq ilillusi tarajunngorteqqissavisiuk ? Ilissinni tarajoqaritsi eqqisseqatigiigitsilu ! "
Taava Jiisusi najukkani qimallugu Judæamut nunamullu Jordanip kangianiittumut aallarpoq ; kingumut inuit katersuuffigaat , pisarnermisullu ajoqersoqqilerpai .
Farisiiarinillu tikiuttoqarpoq , misilinniarlugulu aperaat : " Angut nuliaminit avissinnaatitaava ? "
Akivai : " Mosesip qanoq inappaasi ? "
Oqarpullu : " Mosesip angut avissutinik allakkiorsinnaatippaa taamalu avissinnaatillugu . "
Jiisusip oqarfigai : " Uummatissi manngissusiat pillugu inassut taanna ilissinnut tunniuppaa .
Pinngortitalli pileqqaarneranni Guutip angut arnarlu pinngortippai .
" Tamanna pillugu angutip ataatani anaananilu qimassavai nulianilu attavigalugu ,
Guutimmi ataqatigiilersitai inuup avissaartissanngilai . "
Illumi isersimaqqileramik ajoqersugaasa tamatuminnga aperaat ,
oqarfigaalu : " Avilluni allamik nuliartoq allasiorpoq ,
arnarlu avilluni allamik uinittoq allasiorpoq . "
Meerannguillu Jiisusimukaappaat attoqqullugit ; ajoqersukkalli avoqqaaraat ,
Jiisusilli tamanna takugamiuk kamalerpoq oqarfigalugillu : " Meerannguit uannut qaaginnarlit , akornuseqinasigillu ; taakkuami Guutip naalagaaffia pigaat .
Ilumut oqarfigaassi : Kialuunniit Guutip naalagaaffia meerannguatut pinngikkuniuk iserfiginngilluinnassavaa . "
Pakkullugillu assamminik patippai pilluaqqullugillu .
Jiisusi anilluni aqqusinermut pimmat inuk arpaannaq tikiuppoq , seeqqumiarfigalugulu aperaa : " Ajoqersuisoq ajunngitsuusutit , qanoq iliussaanga inuuneq naassaanngitsoq kingornussariumallugu ? "
Jiisusip oqarfigaa : " Sooq ajunngitsumik taavinga ? Allamik ajunngitsoqanngilaq , ataaseq kisimi , tassa Guuti .
Inassutit uku nalunngilatit : " Inuassanngilatit , allasiussanngilatit , tillissanngilatit , sallullutit nalunaajaassanngilatit , ujajaassanngilatit , ataatallu anaanallu ataqqikkit ! " "
Oqarpoq : " Ajoqersuisoq , inuusunninniilli tamakku tamaasa maleruarpakka . "
Jiisusillu isigaa asalerlugulu , oqarfigaalu : " Ataaseq amigaatigaat : Pigisatit tamaasa akigiartukkit piitsunullu tunniullugit , taava qilammi pisuussuteqalerumaarputit . Qaallutillu malinnga ! "
Tamannali nikallussutigaa aliasullunilu qimagulluni , pisoorsuugamimi .
Taava Jiisusip ajoqersukkani qiviarlugit oqarfigai : " Guutip naalagaaffianut isernissap pisuunut ila ajornassusia ! "
Oqaasii ajoqersukkat annilaarutigeqaat , Jiisusillu oqarfigeqqippai : " Qitornakka , Guutip naalagaaffianut isernissap ila ajornassusia !
Sulilu annilaarnerulerput imminnullu oqarfigalutik : " Taavami kina annassinnaava ? "
Jiisusip isigai akillugillu : " Inunnut tamanna ajornaqaaq Guutimulli ajornarnani ; Guutimummi suut tamarmik ajornanngillat . "
Petrusi pilerpoq Jiisusilu oqarfigalugu : " Takuat , uagut suut tamaasa qimallugit malippatsigit . "
Jiisusi oqarpoq : " Ilumut oqarfigaassi : Inuk kinaluunniit illuminik , qatanngutiminik angutinik arnanillu , anaanaminik ataataminillu , qitornaminik narsaamminilluunniit qimatsisoq uanga pillunga iivangkiiliulu pillugu ,
Amerlaqisulli siulliugaluartut kingullinngussapput kingulliugaluartullu siullinngussallutik . "
Jerusalemimut majuarlutik ingerlapput , Jiisusilu siulliuvoq . Annilaanngateqarput , malinnittullu ersipput . Taava kingumut taakku aqqaneq-marluk ilaannit nigortippai oqaluffigilerlugillu qanoq pineqarnissaminik :
mitaatigissavaallu qitserarlugulu , iperartorlugu toqullugulu ; ullullu pingasunngorpata makikkumaarpoq . "
Taava Jaakup Johannesillu , Zebedæusip ernerisa , Jiisusi ornippaat oqarfigalugulu : " Ajoqersuisoq , ilinnut qinnutiginiakkatsinnik iliorfigeqqugaluarpugut . "
Aperai : " Uannut qanoq iliorfigeqquisi ? "
Oqarfigaat : " Naalannassutsinni issiasussanngortitsigut arlarput talerpippit tungaani arlarpullu saamippit tungaani . "
Jiisusip oqarfigai : " Qinnutigisarsi naluarsi . Ermutsip imaa imigara imersinnaavisiuk , imaluunniit kuissummik uanga kuineqaatigisassannik kuisissinnaavisi ? "
Akivaat : " Pisinnaavugut . " Jiisusip oqarfigai : " Ermutsip imaa imigara imissavarsi , kuineqaatigisannillu kuisikkumaarpusi ;
Ilaasa qulit tamanna tusaramikku Jaaku Johannesilu kamaappaat .
Jiisusilli qaaqquai oqarfigalugillu : " Nalunngilarsi inuiaqatigiinni naalagaanertatut isigineqartut innuttatik naqisimasaraat naalagartaasalu pissaanertik taakkununnga atornerluttaraat .
Ilissinni taamaassanngilaq , akornassinnili angisuujumasoq ilissinnut kiffaassaaq ;
Inuup Erneraluunniimmi tikiutinngilaq kiffartorfigeqqulluni namminerli kiffartussalluni inuuninilu akissatut tunniutissallugu amerlasuut utertinneqaatissaattut . "
Taava Jerikomut pipput . Jiisusilu ajoqersukkani inuppaalussuillu ilagalugit Jerikomit animmat Timæusip ernera Bartimæusi qinusartoq tappiitsuusoq aqqusernup killingani issiavoq .
Tusaramiullu Jiisusiusoq Nazaretimioq , suaarpoq : " Daavip ernera , Jiisusi , naakkiginnga ! "
Amerlasuut avoqqaaraat nipangeqqullugu ; sulili nipitunerusumik suaarpoq : " Daavip ernera , naakkiginnga ! "
Jiisusilu unippoq oqarlunilu : " Qaaqqusiuk ! " Taava tappiitsoq qaaqquaat oqarfigalugulu : " Nikalloqinak , nikuigillu ; qaaqquaatit . "
Qallersaatinilu igiinnarlugu nikuippoq Jiisusimullu pilluni .
Jiisusillu aperaa : " Uannut qanoq iliorfigeqquit ? " Tappiitsup akivaa : " Rabbuni , tappissiseqquvunga . " Jiisusip oqarfigaa : " Qimagutiinnarit , uppernerpit annaappaatit . "
Erniinnarlu tappissivoq , malillugulu ingerlaqataalerpoq .
Jerusalemi qanilligamikku Betfagemut Betaniamullu Uuliap Qaqqaata eqqannguaniittunut pillutik ajoqersukkami ilaat marluk aallartippai
Aperineqarussilu sooq taamaaliornersusi oqassaasi : Naalakkap atorfissaqartippaa , erniinnarlu maanga utertikkumaarpaa . "
Taava aallarput , piararlu nanivaat aqqusinermi matup killingani pitussimasoq , pituussaarpaallu .
Akivaallu Jiisusip akissutigeqqusaanik , akueriinnarpaallu .
Taava piaraq Jiisusimukaappaat qallersaatiminnillu qallerlugu , qaavanullu ingippoq .
Amerlasuullu qallersaatitik aqqusinermut siaartiterpaat , allallu avalequtinnguit qorsuusut narsaatini killukkatik siaruarterpaat .
Siornanniittut malinnittullu torlulapput : Hosianna ! Pilluaqqusaali Naalakkap aqqani tikiuttoq !
Pilluaqqusaali ataatatta Daavip naalagaaffia tikiuttoq ! Hosianna qutsinnermi !
Taava Jiisusi Jerusalemimut iserpoq naalaffiullu silarlianut pilluni . Tamaasa qimerlooreeramigit unnulereermallu Betaniamukarpoq taakku aqqaneq-marluk ilagalugit .
Aqaguani Betaniamit aallaramik Jiisusi kaalerpoq .
Taava oqarfigaa : " Inerititannik nerisoqaqqinngisaannassaaq naassaanngitsumik ! " Ajoqersugaasalu tusaavaat .
Taava Jerusalemimut pipput . Naalaffiullu silarlianut iserpoq ; tassanilu tuniniaasut pisiniartullu aniatilerpai , aningaasanillu nioqquteqartut nerrivii tuinillu nioqquteqartut issiavii uppitippai ;
nioqqutiminnillu tigumiartunik naalaffiup silarliatigoortoqaqqusinngilaq .
Ajoqersorpai oqarfigalugillu : " Ima allassimannginnerpa : " Illuga taaneqartassaaq inuiaqatigiit tamarmik qinusarfiannik " ? Ilissili ujajaasunut inissanngortipparsi . "
Palasiunerit allakkanillu ilisimasut tamanna tusaramikku qanoq ilillugu toqunnissaa isumaliutigilerpaat , tassami annilaangagaat ajoqersuutaa inuit tamarmik tupigusuutigeqimmassuk .
Unnummat Jiisusi ajoqersukkallu anipput illoqarfiup avataanut .
Aqaguani ullaakkut figenequt sanioqqukkamikku takuaat mannguminit toqusimasoq .
Petrusilu eqqaasaqalerami Jiisusi oqarfigaa : " Ajoqersuisoq , takuuk , figenequt perloqqusat toqusimavoq . "
Jiisusip oqarfigai : " Guuti upperfigisiuk !
Taamaattumik oqarfigaassi : Sunaluunniit ilungersorlusi qinnutigigussiuk upperisiuk pereersimallugu , taava pissavarsi .
Qinusaraangassi isumakkeerfiginnissaasi saqitsaatigisaqarussi ataatassinnuttaaq qilanniittumut isumakkeerfigeqqullusi unioqqutitsisarnissinnik .
Taava Jerusalemimut iseqqipput . Naalaffiullu silarliani angalaartillugu palasiunerit allakkanillu ilisimasut utoqqaanertallu ornippaat
Jiisusilli oqarfigai : " Ataatsimik apeqquteqarfigissavassi . Akisinga , taava oqarfigissavassi piginnaatitaaneq suna tunngavigalugu taamaaliortunga .
Imalu oqaloqatigiissutigaat : " Oqarutta : Qilammit ! aperissaaq : Soormi upperinngilisiuk ?
Oqassaagulli : Inunnit ? " - inuimmi ersigaat tamarmik Johannesi ilumut pruffiitiusorimmassuk .
Jiisusilu akivaat : " Naluarput . " Jiisusip oqarfigai : " Taava uangattaaq oqarfigissanngilassi piginnaatitaaneq suna tunngavigalugu taamaaliortunga . "
Taava Jiisusip assersuutitigut oqaluffigilerpai : " Angut viinnequteqarfiliorpoq ungalulerlugulu ; aamma assaalluni tunguiaaffiliorpoq napasulialiorlunilu alapernaarsuiffissamik . Naasorissaasunullu attartortippaa nunamullu allamut aallarluni .
Piffissaq nalliummat kiffamik aallartitsivoq naasorissaasut viinnequteqarfimmi katersugaannit pissarsiassani aasillugit .
Taakkuali kiffaq tiguaat unatarlugulu , aallartippaallu soqartinnagu .
Taava kiffamik allamik naasorissaasunut aallartitsivoq ; taannattaarlu niaquatigut tilluarpaat narrunarsarlugulu .
Aamma allamik aallartitsivoq , taannalu toquppaat . Amerlasuunillu allanik aallartitsisarpoq ; ilaat unatarpaat allallu toqullugit .
Suli ataaseq pigaa , tassa ernini asasani ; kingullersaatillugulu taanna taakkununnga aallartippaa oqarluni : Ernera innimigissavaat .
Naasorissaasulli taakku ima oqaloqatigiipput : Tassa kingornussisussaq . Qaa toqoqisigu , taava kingornussassaralui pissavavut .
Tiguaallu toqullugulu , viinnequteqarfiullu silataanut igippaat .
Taava viinnequteqarfiutilik qanoq iliorumaarpa ? Tikiulluni naasorissaasut taakku nungutikkumaarpai viinnequteqarfillu allanut tunniullugu .
Allassimasut uku atuarsimanngilisigit : Ujarak taanna illuliortut narrugisaat ujaraalerpoq teqeqquulluni tunngaviusoq .
Taava farisiiarinik Herodesimillu tapersersuisunik Jiisusimukartitsipput oqaatsitigut napitinniaqqullugu .
Taakkua tikikkamikku oqarfigaat : " Ajoqersuisoq , nalunngilarput ilumoortuusutit allanillu naalanniagaqartanngitsutit , kinaassusersiortuunnginnavimmi , Guutilli aqqutigeqqusaa ilumoortumik ajoqersuutigigit . Kaasarimut akileraartarneq atortuusussaava atortuusussaanngilaluunniit ? Akileraassaagut imaluunniit akileraassanngilagut ? "
Jiisusilli ilumoortuusaarnerat paasigamiuk oqarfigai : " Sooq misilinniarpisinga . Denarimik isaassivigisinga , takuniassavara ! "
Denarimik ataatsimik isaassivigaat . Aperaalu : " Kiaana assinga atialu ? " " Kaasarip , " akipput .
Jiisusip oqarfigai : " Taavami kaasari tunisiuk kaasarip piinik Guutilu Guutip piinik . " Tupigusuutigingaarpaallu .
Saddukiiarit , taakku makinnissaqannginnerarlugu oqartut , tikiupput aperalugu :
Qatanngutigeeqarpoq angutinik arfineq-marlunnik . Siulliulluni nuliartoq kinguaassinani toquvoq .
Makiffissami makikkunik taava kia arlaata taanna nuliarissavaa ? Arfineq-marlummi taakkua tamarmik nuliarisimagaluarpaat . "
Jiisusip akivai : " Tammannginnerpisi pissutigerpiarlugu Allakkat Guutilluunniit pissaanera nalugassigit ?
Toqusummi makikkunik nuliassanngillat uinitsitaassanatilluunniit , inngilisulli qilanniittutut issapput .
Toqusulli makinnissaat pillugu atuarsimanngilisiuk Mosesip allagaani kakillarnaqutit eqqartorneqarneranni Guutip Mosesi ima oqarfigigaa : " Uanga tassaavunga Aaperaap Guutia Iisaallu Guutia Jaakullu Guutia " ?
Allakkanik ilisimasut ilaata oqallittunik tusarnaartup malugigamiuk Jiisusip eqqortumik akisarai ornippaa aperalugulu : " Inassutit tamarmik suna siullersaraat ? "
Jiisusip akivaa : " Inassutit siullersaat unaavoq : " Tusaagit Israeli ! Naalagaq Guuterput , Naalagaq ataasiuvoq ,
Naalagarlu Guutit asassavat uummatikkut iluunngarlutit tarnikkullu iluunngarlutit isumakkullu iluunngarlutit nukitillu tamakkerlugit . "
Tulleraalu : " Tullit ilittut asassavat . " Inassummik allamik taakkunannga annerusoqanngilaq . "
Taava allakkanik ilisimasup oqarfigaa : " Ajoqersuisoq , oqarluarputit . Ilumoorpoq oqaravit Guuti ataasiusoq allamillu taannaanngitsumik Guuteqanngitsoq ,
aamma uummatikkut iluunngarluni siuneqassutsikkullu iluunngarluni nukillu tamakkerlugit taassumunnga asanninneq tullimillu immisut asanninneq pilliutinit ikikkagassanit toqutassanilluunniit tamanit annerusoq . "
Jiisusip paasigamiuk silatuumik akigaani oqarfigaa : " Guutip naalagaaffianit ungasinngilatit . " Taava apersoqqissallugu sapiisersoqaqqinngilaq .
Jiisusi naalaffiup silarliani ajoqersuisilluni oqalulerpoq imaattumik : " Qanoq ilillutik allakkanik ilisimasut oqarsinnaappat Kristusi Daavip ernerigaa ?
Daavimi nammineq Anersaakkut Illernartukkut ima oqarpoq : Naalagaq oqarpoq naalakkannut : Talerpimma tungaanut inginniarit akeqqatit uannit pisinneqarserlugit isikkavit ataannut !
Ajoqersuisilluni oqarpoq : " Mianersoritsi allakkanik ilisimasunut , taakku angalaarumallaaraat takisuunik atisaqarlutik niueriartortarfinnilu ilassiortikkumasarlutik ,
Uillarnerit pigisaannik nunguuttarpaat sivisuumillu qinusarlutik takoqqunermit . Taakku sukannernerungaartumik eqqartuunneqassapput . "
Jiisusi naalaffiup nakkaatitsiviata akianut ingippoq isiginnaarlugillu inuit aningaasanik nakkaatitsivimmut nakkaatitsisut . Pisuut amerlasuut amerlaqisunik nakkaatitsipput .
Taava uillarneq piitsoq tikiuppoq aningaasannguanillu marlunnik oorinik marlussunnik naleqartunik nakkartitsilluni .
Jiisusillu ajoqersukkani imminukartippai oqarfigalugillu : " Ilumut oqarfigaassi : Uillarneq una piitsoq nakkaatitsisunit tamanit annerusumik tunisivoq .
Allammi tamarmik sinnerussaminnik ikisipput , uumali piitsuulluni ikivai pigisani tamaasa , inuuniutissaraluani tamaasa . "
Jiisusip naalaffik qimammagu ajoqersugaasa ilaata oqarfigaa : " Ajoqersuisoq , takukkit makku ujarassuit illuliarsuillu ! "
Jiisusillu oqarfigaa : " Illuliarsuit tamakku isigaagit ? Ujaqqanik qaleriissuerulluinnarlugu tamarmik ingutserneqassapput . "
Uuliap Qaqqaani naalaffiup akiani issiatillugu Petrusip Jaakullu Johannesillu Andreasillu taakkuinnaatillutik aperaat :
Jiisusillu oqaluffigilerpai : " Mianersoritsi kimilluunniit tammartinneqaqqunasi !
Sorsuuppalunneq tusaalerussiuk tusaamalerlugulu sorsuttoqartoq taava annilaarniaqinasi . Taama pisoqartussaavoq , naggatissarli suli nalliutinngilaq .
Inuiaammi pikitsitsiumaarput inuiannut naalagaaffillu naalagaaffimmut , tamanilu tamaani nuna sajuttarumaarpoq kaannersuaqartarumaarlunilu . Tamakku nallisitsinernut aallaqqaataapput .
Mianersoritsili ! Eqqartuussisunut pisikkumaarpaasi , synagoginilu iperartorneqarumaarpusi , naalagaatitanullu kunnginullu sassartinneqarumaarpusi uanga pillunga taakkununnga nalunaajaatissamik .
Siullermik iivangkiiliu oqaluussissutigineqassaaq inuiaqatigiinnut tamanut .
Eqqartuussisunullu sassartinniarpasi qanoq oqarnissarsi siumut isumakuluutigissanngilarsi ; piffissamili tassanerpiaq ilissinnut oqaasissiissutigineqartoq oqaaserisiuk ; ilissimi oqaluttuunngilasi , Anersaarli Illernartoq oqaluttuuvoq .
Qatanngutaasup qatanngunni toquteqqussavaa ataataasullu qitornani ; qitornaasullu angajoqqaatik akerlilersussavaat eqqartuutitissallugillu toqutassanngorlugit .
Atera pillugu tamanit uumissorneqassaasi . Naggatissamulli nikallujuitsuusoq annaanneqassaaq .
Maajunnartorli Aseruisoq inissarinngisaminiittoq takulerussiuk - tamatuminnga atuartup maluginiarliuk ! - taava Judæamiittut qaqqanut qimaassapput ,
illullu qaavaniittoq aqqanngikkili illumi iluaniittunik aallerluni ,
narsaammiittullu uterluni qallersaanni aanngikkiliuk .
Eqqanaq ulluni taakkunani ernisussat milutsitsisullu .
Qinugitsi tamanna ukiuunerani peqqunagu .
Ullunimi taakkunani naalliunnartoqassaaq pinngortitsinerup pileqqaarneraniit , taamani Guutip silarsuaq pinngortimmagu , mannamut asseqanngitsumik nalliutinngisaannassasumillu .
Naalakkallu ullut taakku ikilisinngippagit inummik ataatsimilluunniit annattoqartussaassanngikkaluarpoq ; qinikkalli qinersimasani pillugit ullut taakku ikilisippai .
Oqarfigineqarussimi : Takuuk , Kristusi maaniippoq ! Takuuk aajinnga ! taava upperiniaqinasigit .
Kristusioqqusersummi pruffiitioqqusersullu saqqummerumaarput , nalunaaqutiliorumaarpullu tupinnartuliorlutillu ajornanngippat qinikkat tammartikkumallugit .
Mianersoritsili ! Tamakkuninnga tamanik ilisimatereerpassi .
Ullunili taakkunani , annikilliornartoqarfiup tamatuma kingorna , seqineq taarsissaaq qaammallu qaamaneqarnani ,
Taavalu takujumaarpaat Inuup Ernera nuissatigut aggersoq pissaaneqangaarluni naalannassuseqangaarlunilu .
Taamaalineranilu inngilini aallartissavai qinikkanilu katersussallugit nunarsuup sammiviinit sisamanit , nunarsuup isuanit qilaap isuanut .
Assersuut una figeneqummit ilinniarsiuk : Avalequtai isseqaleraangata pilutanillutillu nalusanngilarsi aasaq qanillisoq .
Ilumut oqarfigaassi : Tamakku tamaasa pereersinnagit eqqarleriit uku nungussanngillat .
Qilak nunalu nungussapput , oqaatsikkali nungussanngillat .
Ullorli taanna nalunaaquttap-akunneraluunniit kimilluunniit ilisimaneqanngillat , inngililuunniit qilammiittut Ernerulluunniit ilisimanngilaat , Ataatalli kisimi .
Mianersoritsi ! Eqqumagitsi ! Naluarsimi taamaaliffissaa qaqugu nalliukkumaartoq .
Assigaa inuup nunamut allamut aallartussap illuni qimassagamiuk kiffani pisussaaffilerai tamaasa immikkut suliassillugit isertarfiullu paarsisaa peqqugaa eqqumassasoq .
Taamaattumik eqqumagitsi nalugassiuk illup naalagaa qaqugu tikiukkumaarnersoq - unnukkulluunniit unnuaqeqqarneraniluunniit kukkukuulluunniit angutivissap qarlorfiani ullaanngulerneraniluunniit -
Ilissinnut oqaaserisara una tamanut oqaaseraara : Eqqumagitsi ! "
Poorskip seernarsaateqanngitsumillu timiusartorfiup nalliussinissaannut ullut marlunngortut palasiunerit allakkanillu ilisimasut paasiniarpaat qanoq ilillutik peqqusersusaartumik Jiisusi tigusinnaaneritsik toqullugulu .
Jiisusi Betaniami Siimuut Pupissup illuaniilluni nerrivimmiitillugu arnaq tikiuppoq nassarlugu qummuattannguaq alabastiusoq nardusip uuliaanik akuitsumik akisoorujussuarmik ulikkaartoq nassarlugu . Qummuattaq torlueriarlugu uulia niaquanut kuivaa .
Najuuttulli ilaat kamalerput imminnullu oqarfigalutik : " Sooq uulia kuilussinnarneqarpa ?
Jiisusilli oqarfigai : " Ilaginnarsiuk ! Sooq erloqisippisiuk ? Ajunngitsumimmi iliorfigaanga .
Piitsummi najortigiuarpasi , piumagaangassilu ajunngitsuliorfigisinnaavasi ; uangali najortigiuassanngilassinga .
Pisinnaanini naapertorlugu iliorpoq . Ilisaanissannut timiga tanereerpaa .
Ilumut oqarfigaassi : Silarsuarmi tamarmi sumiluunniit iivangkiiliu oqaluussissutigineqaraangat taassumattaaq qanoq iliornera oqaluttuarineqartassaaq taanna eqqaaniarlugu . "
Judasili Iskarioti , taakkua aqqaneq-marluk ilaat , palasiunernukarpoq Jiisusi taakkununnga killuutigiumallugu .
Tamanna tusaramikku nuannaalerput neriorsorlugulu aningaasanik akilerumallugu . Taava periarfissarsiuinnalerpoq pisinnissaanut .
Nalliussinerup seernarsaateqanngitsumik timiusartorfiup ulluisa siullianni savaaraq poorskisiutissaq toqunneqarmat ajoqersugaasa aperaat : " Poorskisiutissannik sumut piareersaajartoqquisigut ? "
Taava ajoqersukkani marluk aallartippai oqarfigalugillu : " Illoqarfimmukaritsi , taava naapikkumaarparsi angut qummuattamik imertaasisartoq . Taanna malissiuk ,
illullu iserfigisaata piginnittua ima oqarfigissavarsi : Ajoqersuisoq oqarpoq : Sumiippa ini ajoqersukkakka ilagalugit poorskisiummik neriffigisinnaasara ?
Taava takutikkumaarpaa ini qulleq angisooq akisaasalersorlugu piareersarsimasoq , tassanilu piareersaassutissavatsigut . "
Taava ajoqersukkat aallarput illoqarfimmullu pigamik nanillugu Jiisusip oqaatigisaatut ittoq , poorskisiutissarlu piareersarpaat .
Unnummat tikiuppoq taakku aqqaneq-marluk ilagalugit .
Nerrivimmiillutillu nerisillutik Jiisusi oqarpoq : " Ilumut oqarfigaassi : Ilassi killuutigiumaarpaanga , nereqatigisama . "
Aliasulerput kinguleriiaarlutillu aperalugu : " Anersa uangaanngila ? "
Oqarfigai : " Taannaavoq taakkua aqqaneq-marluk ilaat puugutarsuarmut misusseqatiga .
Inuummi Ernera qimagutissaaq , pilluni allassimasut malillugit ; eqqanarli inuk taanna Inuup Erneranik killuussisoq . Inummut taassumunnga pitsaaneroqqajaqaaq inunngorsimanngikkuni . "
Nerisillutik timiusaq tiguaa , pilluaqqusillunilu aggorpaa taakkununngalu tunniullugu oqarlunilu : " Tigusiuk , tassa timiga . "
Ermuserlu tiguaa , qujallunilu taakkununnga tunniuppaa ; tamarmillu tassannga imerput .
Oqarfigaalu : " Tassa aaga , angerutsip aava , amerlasuut pillugit kuineqartussaq .
Ilumut oqarfigaassi : Viinnequtip inerititaanit imeqqinngisaannassaanga ulloq Guutip naalagaaffiani nutaamik imerfissara nalliutserlugu . "
Erinalimmillu unnersiutiginnissummik tussiareeramik Uuliap Qaqqaanukarput .
Jiisusillu oqarfigai : " Tamassi tunussiumaarpusi , imami allassimavoq : " Paarsisoq persuttarumaarpara savat siammartillugit . "
Taava nunaammut Getsemanemik atilimmut pipput , ajoqersukkanilu oqarfigai : " Maanga ingikkallaritsi qinujartorninni . "
Taava Petrusi Jaakulu Johannesilu qimaguteqatigai . Annilaangangaalerporlu qussalangaalerlunilu ,
ilanilu oqarfigai : " Tarniga aliasungaarpoq toqumut allaat . Maaniigitsi pigaarlusilu ! "
Uteramilu tikippai sinittut , Petrusimullu oqarpoq : " Siimuut , sinippit ? Nalunaaquttap-akunnera ataasiinnarluunniit pigaarsinnaanngilatit ?
Eqqumagitsi , qinugitsilu usserneqaqqunasi . Anersaaq kajumikkaluarpoq , uinilli qajannarpoq . "
Qinujartoqqippoq oqaatsini oqaasereqqillugit .
Uteramilu tikippai sinittut uisaneq sapilivissimagamik , naluaallu qanoq oqarfigissallugu .
Taava pingajussaanik tikippai oqarfigalugillu : " Suli sinippisi qasuersaarlusilu ? Naammalerpoq . Piffissaq nalliuppoq ; maanna Inuup Ernera ajortuliortut assaannut pisitaassaaq .
Nikuillusi aallarniarta ! Takuat , uannik killuussisoq tikiutereerpoq . "
Suli oqalutsillugu Judasi , taakkua aqqaneq-marluk ilaat , tikiuppoq inuit panalisartut anaatalisartullu palasiunernit allakkanillu ilisimasunit utoqqaanertanillu pisut ilagalugit .
Killuussisaata taakku nalunaaqutissaqartissimavai oqarlunilu : Kunitassara taannaassaaq ; tigusiuk aallarullugulu isumannaatsumik paarineqartillugu !
Nakuuserfigaallu tigullugulu .
Tassaniittut ilaata panani amullugu palasiunerup kiffaa panarpaa siutaarlugu .
Taava Jiisusi pilerpoq oqarfigalugit : " Panalisarlusi anaatalisarlusilu tigujartorpassinga , soorlu tassa piiaasuusunga .
Ullut tamaasa najortaraluarpassi naalaffiullu silarliani ajoqersuisarlunga , tigusarinngilassingalu ; tamakkuli pipput Allakkat eqquuttussaammata . "
Taava tamarmik immineerpaat qimaallutillu .
Angulli inuusuttoq ataaseq malinnippoq tamaqarnani taamaallaat ilupaassiassamik ulissimalluni ; aamma taanna tiguaat ,
Taava Jiisusi palasiunermukaappaat , palasiunerillu tamarmik utoqqaanertallu allakkanillu ilisimasut katersuupput .
Palasiunerit Killisiuisoqatigiillu tamarmiusut Jiisusimut nalunaajaasussarsiorput toqutassanngortikkumallugu , nassaanngillalli .
Amerlasuummi sallullutik nalunaajaassutigaat , nalunaajaataalli assigiinngillat .
Tamatumaniluunniilli nalunaajaataat assigiinngillat .
Taava palasiuneq sassarpoq Jiisusilu aperalugu : " Ilinnik pisuutitsillutik nassuiaataannut akissutissaqanngilatit ? "
Nillinngilarli akinanilu . Palasiunerup apereqqippaa : " Kristusiuit Unnersiutigineqartup ernera ? "
Jiisusi akivoq : " Taannaavunga . Takujumaarparsilu Inuup Ernera Ajugaqanngitsup talerpiata tungaani issiasoq qilaallu nuiaasigut aggersoq . "
Taava palasiunerup atisani alippai oqarlunilu : " Nalunaajaasoqaqqittariaqarnerpa ?
Taava ilaasa qitseralerpaat kiinaalu ulillugu tilluarlugulu oqarfigalugulu : " Eqqoriaagit ! " Kiffallu anaataminnik anaalilerpaat .
Petrusi kaajaluisamiitillugu palasiunerup kiffaasa ilaat arnaq tikiuppoq ,
Misiarporli oqarluni : " Naluara paasinagulu suna pinerit . " Taava isaariaanut anillappoq , kukkukoorlu angutiviaq qarlorpoq .
Kiffallu arnap takoqqillugu tassaniittut oqaluffigeqqilerpai : " Una taakkua ilagaat . "
Misiaqqipporli . Kinguninngua tamaaniittut Petrusi oqarfigeqqippaat : " Ilumut taakkua ilagaatsit , aammami Galilæamiuuvutit . "
Taava oqaasipilulerpoq uppernarsaallunilu : " Inuk taanna eqqartugarsi naluara ! "
Taamaalisorlu kukkukooq angutiviaq aappassaanik qarlorpoq . Petrusillu eqqaavaa Jiisusip qanoq oqarfigigaani : " Kukkukooq angutiviaq marloriarluni qarlortinnagu pingasoriarlutit miserratigiumaarparma . " Qissaserporlu .
Ullaakkut erniinnaq palasiunerit , utoqqaanertat , allakkanik ilisimasut Killisiuisoqatigiillu tamarmiusut ilagalugit aalajangereeramik Jiisusi qilersortippaat aallarullugulu Pilatusimullu pisillugu .
Pilatusillu aperaa : " Juutit kunngigaatsit ? " Jiisusip akivaa : " Soorlu nammineq oqartutit . "
Palasiunerit sakkortuumik unnerluutigaat ,
Pilatusillu apereqqippaa : " Akiumanngilatit ? Tusaakkit qanoq sakkortutigisumik unnerluutigigaatsit . "
Jiisusi akissuteqaqqinngilaq Pilatusi tupigusulersillugu .
Nalliussinerup nalaani parnaarussat ilaat ataaseq inuit kissaatigisaat malillugu iperagaatittarpaa .
Taava Pilatusi oqaloqqippoq aperalugillu : " Juutimmi kunngiannik taasarsi qanoq iliorfigeqquisiuk ? "
Akillugu suaarput : " Sanningasulimmut kikiattoruk ! "
Pilatusip aperai : " Sumimmi ajortumik iliorami ? " Sulili nipittoriaannarlutik nilliapput : " Sanningasulimmut kikiattoruk ! "
Pilatusip inuit iluarisaannik iliorfigiumagamigit Barabba taakkununnga iperagaatippaa , Jiisusili iperartorteriarlugu sanningasulimmut kikiattugassanngortippaa .
Sakkutuut Jiisusi isertippaat kaajaluisamut , tassa naalagaatitap illorsuaanut pallittaalisamut , sakkutooqatitillu paarsisut tamaasa qaaqqullugit .
Taava aappallarissumik qallersaaserpaat , kapinartulinnillu perlaasamik niaqorusiorlutik taassumunnga ivertippaat .
Ilassiulerpaallu : " Pilluarna , juutit kunngiat ! "
Sullortuumillu niaquatigut anaalerpaat qitserarlugulu , seeqqummerlutillu pallorfigaat .
Mitaatigereeramikku qallersaataa aappallarissoq peerpaat namminerlu atisai atitillugit . Taava aallaruppaat sanningasulimmut kikiattoriartorlugu .
Angullu narsaammit aggerluni sanioqquttoq , Siimuut Kyrenemioq Alexanderikkut Rufusillu ataataat , pinngitsaalivaat sanningasulissaa ersoqqullugu .
Ingerlappaat Golgatamut - isumaqartoq : Niaqornaq .
Viinnimik myrramik akusamik imminniaraluarpaat , piumanngilaali .
Taava sanningasulimmut kikiattorpaat atisaalu agguaallugit ilaat sorleq kia pissaneraa immeraassutigalugu .
Tassunga ilagitillugit aamma kikiattorpaat piiaasut marluk , aappaa talerpiata tungaani aappaalu saamiata tungaani .
Saneqquttut mitaatigaat ileqimisaarfigalugulu oqarlutillu : " Qaami , naalaffimmik ingutserisutit sanaqqiisutillu ullut pingasut ingerlaneranni ,
Palasiunerittaaq allakkanillu ilisimasut taamatut mitaatigaat imminnullu oqarfigalutik : " Allat annaattaraluaramigit imminut annaanneq sapilerpoq .
Kristusi , Israelip kunngia - sanningasulimmit aqqarniarli takunneqqulluta uppeqqullutalu ! " Aammattaaq sanningasulimmut kikiattugaaqataasa mitaatigaat .
Nalunaaquttallu akunnerisa arfernat nalliummat nunarsuarmi tamarmi taarsivoq akunnerit qulingiluaat tikillugu .
Akunnerillu qulingiluaanni Jiisusi nipitoorsuarmik nillerpoq : " Eloí , Eloí ! lamá sabaktá ni ? " - isumaqartoq : " Guutiga , Guutiga ! Sooq qimappinga ? "
Tassani qeqartut ilaasa tamanna tusaramikku oqarput : " Tusaasiuk , Elia aggeqquaa . "
Taava ilaata arpalluni svampi seernartumik milluarteriarlugu sullortuumut kappullugu immippaa oqarluni : " Takoriartigu Eliap aqqariartussaneraa . "
Jiisusili nillerujussuarpoq anerningerlunilu .
Naalaffiullu saagua marlunngorluni quliminiit atiminut siippoq .
Sakkutuut naalagaata akianiittup taama anerningertoq takugamiuk oqarpoq : " Ilumut angut taanna Guutip erneraa . "
Arnanittaaq asianit isiginnaartoqarpoq ; taakkua ilagaat Maria Magdalene Marialu Jaakup Minnerup Josesillu anaanaat Salomelu ;
Pilatusip tupigusuutigaa Jiisusi toqoreersimammat ; sakkutuullu naalagaat qaaqquaa aperalugulu Jiisusi sivisuumik toqungareersimanersoq .
Ilupaassiamik pisereerami aqqarpaa , ilupaassiamullu immullugu ilivaa ilivermut qaarsumi ilullisamut . Ujarallu ilerfup paanut assakartippaa .
Maria Magdalenellu Mariallu Josesip anaanaata takuaat sumi ilineqartoq .
Sabbati qaangiummat Maria Magdalene Marialu Jaakup anaanaa Salomelu tarnutinik tipigissunik pisipput tanikkiartorumallugu .
Sabbatip-akunnerata ulluisa siullianni ullaaralaannguaq ilivermut pipput seqineq nuisoq .
Ilivermullu iseramik takuaat angut inuusuttoq qaqortumik takisuumik atisalik talerpiup tungaani issiasoq , annilaaqaallu .
Taassumali oqarfigai : " Annilaaqinasi ! Jiisusi Nazaretimioq sanningasulimmut kikiattorneqarsimasoq ujarparsi . Makissimavoq , maaniinngilaq . Takuuk , aajuna ilineqarfia !
Ajoqersugaali Petrusilu oqarfigiartorsigit Galilæamut siuleriumaarissi . Tassani takujumaarparsi , soorlu oqarfigigaasi . "
Anipput ilivermillu qimaallutik , tupannermit paatsiveerussimallutik . Oqarfigisaqanngillallu annilaangagamik .
Jiisusi sabbatip-akunnerata ulluisa siullianni ullaaralaannguaq toqusunit makikkami takuteqqaarpoq Maria Magdalenemut , taassumannga anersaapiluit arfineq-marluk anisissimavai .
Taassuma oqarfigiartorpai ilagisartagai maanna aliasullutik qiasut .
Tamatuma kingorna ajoqersukkat ilaat marluk nunaannarmukartillugit saqqummerfigai allatut isikkoqarluni .
Taakkua aamma ilatik allat oqaluttuukkiartorpaat ; taakkuattaarli upperinngilaat .
Kiisalu takutippoq taakkununnga aqqanilinnut nerrivimmiitillugit ; avoqqaaraalu uppinngimmata uummataallu manngertuummata makinnermi kingorna imminik takunnissimasut upperinngimmatigit .
Taava oqarfigai : " Aallaritsi silarsuarmut tamarmut iivangkiiliulu oqaluussissutigalugu pinngortitanut tamanut .
Upperlunilu kuisittoq annakkumaarpoq , uppinngitsorli eqqartuunneqassaaq .
Nalunaaqutillu makku uppertut malinnitsigissavaat : Uanga atikkut anersaapiluit anisikkumaarpaat , oqaatsinik nutaanik oqalukkumaarput ,
Naalagaq Jiisusi taakkununnga oqaloreerami qilaliartinneqarpoq , ingipporlu Guutip talerpiata tungaanut .
Taakkuli aallarput tamanilu oqaluussillutik , Naalagarlu suleqataavoq oqaaserlu aalajangersillugu nalunaaqutitigut ilannguttutigut .
Taamani , Herodesi juutit nunaanni kunngiutillugu palasit sinnerseraattoqatigiit Abiakkut ilaqarput palasimik Zakariamik atilimmik . Nulia Aronimit naggueqarpoq Elisabethimillu ateqarluni .
Taakku tamarmik Guutip takkuani iluartuupput assuarnaatsumik inuullutik Naalakkap inassutai ileqqoreqqusaalu maleruarlugit ,
Taava Zakaria Guutip saani palasitut kiffartuussitilluni , tassa sinnerseraattoqatigiit ilaasuuffigisami suliffissaat nalliussimammat ,
Zakaria inngilimut oqarpoq : " Qanoq ilillunga tamatuma eqqortuunera ilisimasinnaavara ? Uangami nammineq utoqqaavunga , nuliaralu aamma utoqqalereeqaaq . "
Inngilip akivaa : " Gabrieliuvunga Guutip kiinaata saaniittuusoq ; aallartitaavunga oqaluuteqqullutit nalunaarummillu nuannersumik tamatuminnga nalunaarfigeqqullutit .
Elisabethip naartulluni qaammatit arfinilinngormagit inngili Gabrieli Guutimit aallartinneqarpoq Galilæami illoqarfimmut Nazaretimik atilimmut ,
Inngilip iserfigaa ilassillugulu ima oqarluni : " Naalakkap najorpaatit saammaassaasutit uumaa ! "
Oqaatsit taakku Mariap annilaarutigeqai isumaliutigalugulu ilassinnissut tamanna qanoq isumaqarnersoq .
Taava inngilip oqarfigaa : " Erseqinak , Maria ! Guutimut saammaannarsivutit .
Naartulissaatit ernertaassallutillu , taannalu Jiisusimik atsissavat .
Pingaartorsuanngussaaq Qutsinnerussaartullu erneranik taaneqassalluni , Guutillu Naalakkap tunissavaa ataataata Daavip issiavissaarsuanik ;
Jaakukkunnut kunngiussaaq naassaanngitsumik , naalagaassusialu atajuaannassaaq . "
Maria inngilimut oqarpoq : " Qanoq ililluni tamanna pissava ? Angummimmi ilaqarsimanngilanga . "
Inngilip akivaa : " Anersaaq Illernartoq ilinnut piumaarpoq , Qutsinnerussaartullu pissaanerata ulikkumaarpaatit . Taamaattumik meeraq erniusussaq taaneqassaaq Illernartumik , Guutip erneranik .
Aammattaaq Elisabethi eqqarlit ernertaartussaavoq utoqqalinermini . Taassuma ernisuitsuuneragaasup naartulluni maanna qaammatit arfinilinngorpai ;
Guutimummi sumik ajornartoqanngilaq . "
Taava Maria oqarpoq : " Naalakkap kiffaraanga . Oqaatsisit malillugit pineqarlanga . " Inngilillu qimappaa .
Taava Maria oqarpoq : Tarnima Naalagaq naalannartippaa
Eqqaamiuisa eqqarliisalu tusarpaat Naalakkap qanoq atsigisumik nallittorsimagaa , nuannaaqatigaallu .
Ullut arfineq-pingajussaanni nukappiaraq kipineqartikkiartorpaat , Zakariamillu atserniaraluarpaat ataataa atsiullugu .
Tusartullu tamarmik tamakku uummammiuliuppaat oqarlutik : " Nukappiaraq taanna sunngorumaarpami-taava ? " Naalakkammi assaata najorpaa .
Nukappiaraq alliartorpoq anersaakkullu pissatsitaalluni , inoqajuitsumiipporlu ulloq Israelikkunni sulilerfissani tikillugu .
Ullut arfineq-pingasunngormata naalungiaq kipineqassammat Jiisusimik atserpaat , inngilip taama taammagu ilumiugineqanngikallarmalli .
Jerusalemimi anguteqarpoq Simmiuumik atilimmik ; taanna iluartuuvoq upperluartuulluni , Israelimullu tuppalliutissamik pisoqarnissaa utaqqisaraa . Anersaamit Illernartumit ilumiulerneqarsimavoq
Taamaalinerani taannattaaq sassarpoq , Guutilu unnersiutigaa meerarlu pillugu Jerusalemip aniguisitaanissaanik utaqqisunut tamanut oqaaseqarluni .
Naalakkallu inatsisai malillugit iliuusissatik tamaasa naammassigamikkit Galilæamut uterput , illoqarfimminnut Nazaretimut .
Nukappiararlu alliartorpoq nakussatsilluni ilisimassuseqangaalerlunilu , Guutillu saammaannerata najorpaa .
Jiisusip angajoqqaavi ukiut tamaasa Jerusalemimukartarput poorskisioriartorlutik .
Ullut poorskisiorfiit naammata angerlartussanngoramik nukappiaraq Jiisusi angajoqqaami sianiginngisaannik Jerusalemimiiginnarpoq .
Tusarnaartut tamarmik ilisimassusia akissutaalu ajasoorutigeqaat .
Oqarfigaali : " Sooq ujarpisinga ? Nalugassiuk Ataatanniittariaqartunga ? "
Taamali oqarfigimmatik paasinngilaat .
Jiisusilu alliartorpoq ilisimassuseqarnerujartorlunilu , nuannaarutaavorlu Guutimut inunnullu .
Ukiut kaasarip Tiberiusip naalakkersuiffiisa 15-issaanni Pontiusi-Pilatusi Judæami naalagaatitaatillugu , Herodesi nunamut naalagaatillugu Galilæami , qatanngutaa Filipi Ituræami Trakonitisimilu , Lysaniasi Abilenemi
Annasilu Kajfasilu palasiunerutillugit Guutip oqaasia Zakariap erneranut Johannesimut inoqajuitsumi tutsiuppoq .
Taava Johannesi Jordanip eqqaanut pivoq oqaluussissutigalugulu kuissut allamik isumataaqqussut ajortit isumakkeerneqaatissaannik ,
soorlu pruffiitip Esajap allagaani ima allassimasoqartoq : Inoqajuitsumi suaartoqarpoq : Naalakkap aqqutissaa iluarsarsiuk , aqqusininnguit ingerlavissai nalimmatsersigit !
Johannesi imminit kuineqarumallutik orniguttorpassuarnut oqarpoq : " Paarmortorujuit piaraat , kia isumaqalersikkamisi kamannissaq nalliuttussaq ingalassinnaagissi ?
Taamaattumik allamik isumataarnermut naapertuuttunik inerititaqaritsi , isumaqaqinasilu ima oqaannarsinnaallusi : Aaperaat ataatagaarput . Oqarfigaassimi : Guutip ujaqqanik makkuninnga uummartitsilluni Aaperaat qitornassarsisinnaavaa .
Ulimaat orpiit mannguinut tutsereerpoq , orpillu sunaluunniit ajunngitsunik inerititaqanngitsoq ulimallugu uppitinneqassaaq innermullu iginneqarluni . "
Inuit aperaat : " Qanormi iliussaagut ? "
Akivorlu : " Marlunnik ilupaallip aappaa peqanngitsumut tunniutissavaa , nerisassaateqartorlu aamma taamaaliussaaq . "
Ilanngaaserisunittaaq tikiuttoqarpoq kuisikkumasunik , taakkualu oqarfigaat : " Ajoqersuisoq , qanoq iliussaagut ? "
Akivai : " Ilissinnut malittareqqusat qaangerlugit ilanngaasiissanngilasi . "
Sakkutuulli aperimmanni namminneq qanoq iliussanerlutik akivai : " Naalliutsitsinasilu ujajaaffiginnissanngilasi , akissarsiasilu naammaginiarsigit . "
Inuit pisussamik ilimasoqigamik tamarmik eqqarsaataannarmikkut apeqqutaatippat Johannesi Kristusiunersoq .
Tamaasali oqarfigai : " Uanga imermik kuivassi ; taava uannit pissaanerusoq tikiukkumaarpoq , uangalu qinngaqquppunga singii qilerussaassallugit . Taassuma Anersaamik Illernartumik innermillu kuissavaasi .
Nivaatani teqqalatitsissut tigumiarpaa karrertaajaaffini salinniarlugu qajuusiassallu quiminut katersorniarlugit , qalipakuili ikuallassavai innermi qamiuitsumi . "
Allarpassuartiguttaaq oqaaqqissaarivoq iivangkiiliup inunnut oqaluussissutiginerani .
Nunamulli naalagaasoq Herodesi Johannesimit avoqqaarineqarami Herodiasi qatanngummi nulia pillugu sulianilu ajortut allat pillugit
Inuit tamarmik kuisimmata Jiisusi aamma kuisippoq . Qinutillugulu qilak ammarpoq ,
Jiisusi Jordanimiit uterpoq Anersaamik Illernartumik ilumioqangaarluni ; Anersaamillu ingerlanneqarluni
Taava Diaavulup oqarfigaa : " Guutip ernerippatit ujarak una timiusanngoqqujuk . "
Jiisusilli akivaa : " Allassimavoq : " Inuup timiusaannaq inuussutissarinngilaa . " "
Taava Diaavulup pavungarsuaq pissuppaa uisoriinnarlu nunarsuarmi naalagaaffiit tamaasa qimerloortillugit
oqarfigalugulu : " Pissaaneq tamanna tamaat alutornassuserlu ilinnut tunniukkumavakka , uannummi pigititaammata kimulluunniit piumasara malillugu tunniussinnaavakka .
Jiisusilli akivaa : " Allassimavoq : " Naalagaq Guutit pallorfigissavat taannalu kisiat kiffartuullugu . " "
Taava Diaavulup Jerusalemimut ingerlappaa , naalaffiullu inngianut pisippaa oqarfigalugulu : " Guutip ernerippatit taava maanngaanniit samunga nakkarit .
Jiisusi Anersaamit pissatsitaalluni Galilæamut uterpoq , tusaamaneqarneralu tamatuma eqqaanut tamarmut siammaappoq .
Synagogiini ajoqersuisarpoq tamanillu nersorneqarluni .
Aammattaaq Nazaretimut allisarfimminut pivoq . Sabbataagaa pisarnermisut synagogimut iserpoq , nikuipporlu atuaajumalluni .
Jiisusi Kapernaumimut , illoqarfimmut Galilæamiittumut pivoq . Sabbataagaa inuit ajoqersorpai ,
Synagogimiippoq inuk minguttuumik anersaapiloqartoq , taannalu nipituumik nillerpoq :
Jiisusilli anersaaq avoqqaaraa oqarlunilu : " Nipangerit , taassumanngalu anigit ! " Anersaapiluup angut taanna inuit akornannut uppitippaa , ajoqusernagulu taassumannga anivoq .
Tamarmik annilaaqaat , imminnullu oqarfigipput : " Qanoq-una ittumik oqaaseqarami anersaat minguttuut naalattariaqartumik pikkunartumillu peqqusiffigigai anisillugillu . "
Tamatumalu eqqaani tamarmi tusaamaneqalerpoq .
Jiisusi synagogimit anigami Siimuup illuanut iserpoq . Siimuup sakia arnaq napparsimavoq kissarneqaqaluni , Jiisusilu qinnuigaat ikioqqullugu .
Taava ornippaa qulangerlugulu kissarnera appisaluuppaa , taamalu kissarneeruppoq . Erniinnarlu makippoq saqqillugillu .
Seqernup tarrilernerata nalaani sunik arlaannik nappaateqartortallit napparsimasortatik Jiisusimukaappaat , tamaasalu immikkut assamminik attorlugit ajorunnaarsippai .
Aammattaaq inunnit amerlasuunit anersaapiluit aniapput suaartaatigalutik : " Illit Guutip erneraatit . " Sioorasaarpaalu oqaloqqunagit Kristusiunini nalunngimmassuk .
Ullaanngormat inoqanngitsumukarpoq . Inuilli ujarpaat , nanigamikkulu qimaqqunatik uninngatinniarsaraat .
Oqarfigaali : " Guutip naalagaaffianik iivangkiiliu illoqarfinni allanissaaq tusarliussassaraara ; tamanna pillugu aallartitaavunga . "
Judæamilu synagogini oqaluussisarpoq .
Ilaanni Jiisusi Genesaretip Tasersuata sinaaniilluni inuit Guutip oqaasianik tusarusuttut tatileraanni
umiatsiaat marluk sississimasut takulerpai . Inuisa nigorsimavaat qassutitik errortorniarlugit .
Jiisusi umiatsiaat arlaannut Siimuup pianut ikivoq inualu qinnuigalugu avalaallatsilaaqqullugu . Taava ingilluni inuit umiatsiaamiit ajoqersulerpai .
Naammassigami Siimuumut oqarpoq : " Itisuumut avalallusi qassuseritsi ! "
Siimuullu akivaa : " Ajoqersuisoq , unnuaq tamaat ilungersoraluarpugut susaarlutali ; illilli oqaatsitit tatigalugit qassusissaanga . "
Taamaalioramik aalisagarpassuarnik pisaqarput , qassutaallu qartoranngersaalerput .
Ilatik umiatsiaap aappaaniittut usserarfigaat ikioriartoqqullutik , tikiummatalu umiatsiaat tamaasa immerpaat ulikkaangaaramik kivingajatsillugit .
Taava umiatsiatik tulatsippaat , tamaasalu qimallugit malippaat .
Ilaanni Jiisusi illoqarfiit arlaanniitillugu angut pupittorujussuaq tikiuppoq . Jiisusi takugamiuk pallorpoq kiinnani nunamut tutsillugu qinnuigalugulu : " Naalagaq , piumaguit mingukkunnarsissinnaavarma . "
Jiisusip assani isatsillugu attorpaa oqarfigalugulu : " Piumavunga , mingukkunnaarit ! " Erniinnarlu pupinnerata qimappaa .
Inerterpaalu tamanna kimulluunniit oqaatigeqqunagu , oqarfigaluguli : " Palasimut takutikkiartorit , mingukkunnaarnerillu pillugu pilliuteqarit inunnut uppernarsaatitut , soorlu Mosesi peqqusisoq . "
Jiisusili tusaamaneqaraluttuinnarpoq , inuppassuillu katersuuffigaat tusarumallugu nappaatiminnillu ajorunnaarsitaajumallutik .
Qimallugilli inoqanngitsunukarpoq qinujartorluni .
Ullut ilaanni Jiisusi ajoqersuimmat farisiiarit inatsisinillu ajoqersuisut illoqarfeeqqanit Galilæamiittunit Judæamiittunillu tamanit Jerusalemimillu aggersimasut najuupput . Jiisusilu Naalakkamit pissaaneqartitaavoq ajorunnaarsitsisinnaalluni .
Takuallu , angutit nukillaarsimasoq siniffimmini nalasoq tikiuppaat , eqqunniarpaallu Jiisusip saavanut pisikkumallugu .
Inunnilli iseriarfissaqannginnamik illup qaavanut qaqipput , qaliatigullu qalequtissialersukkakkut taanna siniffianiitillugu ningippaat Jiisusip saavanut .
Uppersusiat takugamiuk oqarpoq : " Inuk , ajortinnik isumakkeerfigineqarputit . "
Taava allakkanik ilisimasut farisiiarillu eqqarsalerput : " Kinaana ? Guuti mitappaa . Kina Guutiunngitsoq ajortinik isumakkiisinnaava ? "
Jiisusip eqqarsaataat ilisimagamigit oqarfigai : " Sunaana uummatissinni eqqarsaatigigissi ?
Suna ajornannginnerua , oqaraanni : Ajortinnik isumakkeerfigineqarputit , imaluunniit : Nikuigit pisullutillu ?
Ilisimaqqullusiulli Inuup Ernera nunarsuarmi ajortinik isumakkiisinnaatitaasoq " - nukillaarsimasoq oqarfigaa : " Oqarfigaakkit , nikuigit , siniffiit tiguuk angerlarlutillu ! "
Erniinnarlu najuuttut isigernanni nikuippoq , siniffillu nallavigisani tigugamiuk angerlarpoq Guuti unnersiutigiitigalugu .
Tamarmik tamanna annilaarutigaat , Guutilu unnersiutigaat , ersingaarlutillu oqarput : " Ullumikkut tupinnangaartumik takusaqarpugut ! "
Tamatuma kingorna Jiisusi tassannga anigami takuaa ilanngaaserisoq Levimik atilik ilanngaaseriffimmi issiasoq , oqarfigaalu : " Malinnga ! "
Nikuillunilu tamaasa qimaannarlugit malippaa .
Taava Levip Jiisusi illumini angisuumik nalliuttorsiutigitippaa ; ilanngaaserisullu allallu amerlasuut nerrivimmeeqatigaat .
Farisiiarit taakkualu allakkanik ilisimasortaat oqalorujulerput ajoqersugaalu aperalugit : " Sooq ilanngaaserisut ajortuliortullu nereqatigaasigit imeqatigalugillu ? "
Jiisusip akivai : " Peqqissut nakorsamik pisariaqanngillat , napparsimasulli .
Tikiutinngilanga iluartut qaaqqujartorlugit ajortuliortulli allamik isumataaqqullugit "
Jiisusi oqarfigaat : " Johannesip ajoqersugai akulikitsumik iisinnginniarlutillu qinusarput ; farisiiarittaaq ajoqersugaat taamaaliortarput ; illilli ajoqersukkatit nerillutillu imertarput . "
Jiisusip oqarfigai : " Uissap ikinngutai katittorsiornermi iisinnginniartissinnaavisigit uissaq najuutsillugu ?
Ullulli nalliukkumaarput uissap taakkunannga aallarunneqarfissai ; ulluni taakkunani iisinnginniarumaarput . "
Aammalu assersuummik oqaluttuuppai : " Annoraaminermit nutaamit ilaassamik peerseriarluni qallersaammut pisoqqamut ilaaliussisoqarneq ajorpoq ; taamaaliornikkut annoraamineq nutaaq aserorterneqaannartarpoq ilaassarlu nutaamit piigaq pisoqqamut naleqquttarnani .
Viinnilu nutaaq puunut amiusunut pisoqqanut immiunneqarneq ajorpoq viinnip nutaap puut qartorassammagit , viinnilu kuussaaq puullu aserorlutik .
Tassami viinni nutaaq puunut nutaanut immiunneqassaaq .
Viinnimik pisoqqamik imersimasoq nutaamik piumasanngilaq , oqarami : Pisoqaq pitsaaneruvoq . "
Sabbataagaa Jiisusip narsaatit karrillit aqqusaarpai ; ajoqersugaalu karrertaqarfinnik nutsuipput assaleriarlugillu nerillutik .
Farisiiarilli ilaat oqarput : " Sooq sabbatimi ajornartitaasumik iliorpisi ? "
Jiisusip akivai : " Atuarsimanngilisiuk Daavi taamani angutitanilu kaaleramik qanoq iliortoq ,
Guutip illuanut isertoq timiusanillu saqqumisitanik tigusilluni nerisoq angutitanilu ilaannik tunillugit , naak tamakku palasinuinnaq nerineqaqqusaasut ? "
Jiisusillu oqarfigai : " Inuup Ernera sabbatimut naalagaavoq . "
Sabbatimi allami Jiisusi synagogimut iserpoq ajoqersuillunilu . Tassaniippoq angut assaa talerpik toqungasoq .
Allakkanillu ilisimasut farisiiarillu Jiisusi alapernaarsorpaat sabbatimi ajorunnaarsitsiumassanersoq , unnerluutissarsiffigiumallugu .
Eqqarsaataalli Jiisusip nalunnginnamigit toqungasumik assalik oqarfigaa : " Nikueriarlutit qiterlinngorlutit inissigit . " Taava nikuippoq sassarlunilu ;
Jiisusillu oqarfigai : " Ima aperissavassi : Sorleq ajornartitaanngila : Sabbatimi ajunngitsumik iliorneq imaluunniit ajortumik iliorneq , inuunermik annaassineq aseruinerluunniit ? "
Tamaasa siallugit isigai angummullu oqarluni : " Assat isaaguk ! " Taamaaliorpoq assaalu ajorunnaarpoq .
Kamattorsuanngorpulli , oqaloqatigiissutigilerpaallu Jiisusi qanoq pissanerlugu .
Ulluni taakkunani Jiisusi ilaanni qaqqamut majuarpoq qinujartorluni , unnuarlu naavaa Guutimut qinulluni .
Qaammat ajoqersukkani imminut qaaqquai , taakkunanngalu aqqaneq-marluk qinerpai apustilinittaaq taallugit :
Taakku ilagalugit Jiisusi aterpoq narsartamullu unilluni . Tassaniipput ajoqersugaasa ilarpassui inuppaalussuillu Judæamit tamarmit Jerusalemimillu pisut aammalu sinerissamit Tyrusip Sidonillu eqqaannit aggersut .
Inuillu tamarmik attorniarpaat nakuussut taassumannga pimmat , tamaasalu ajorunnaarsippai .
Jiisusip ajoqersukkani qiviarlugit oqarfigai : " Pilluarpusi piitsuususi , Guutimmi naalagaaffia ilissi pigaarsi .
Pilluarpusi maannakkut kaattusi , qaarsillartinneqassagassi . Pilluarpusi maannakkut qiasusi , illalerumaarassi .
Pilluarpusi inuit Inuup Ernera pillugu uumissorpasi , ajattorpasi asissorlusilu atersilu sutut ajortutut maajugalugu .
Ullormi tassani tipaatsullusi pississaaritsi qiimmattarlusilu qilammi akissarsiassarsi angeqimmat ; siuaasaasami pruffiitittaaq taama iliorfigaat .
Eqqanarli ilissi pisuut , tuppallersaatissarsi pereerassiuk .
Eqqanaq maanna qaarsilasusi , kaalerumaarassi . Eqqanaq maannakkut illartusi , aliasukkumaarassi qiallusilu .
Ilissinnulli , tusaasunut , oqarpunga : Akeqqasi asasigit , ilissinnillu uumissuisut ajunngitsuliorfigisigit .
Ulussavit illuagut isanneqaruit illuattaaq maniuk . Qallersaatinnik arsaarneqaruit ilupaattaaq arsaarinnittumut tigutiinnaruk .
Kinaluunniit ilinnit qinusoq qinnutigisaanik tuniuk , pigisannillu arsaarneqaruit utertinniarniaqinagit .
Qanorlu inunnut iliorfigeqqugussi ilississaaq taamatut iliorfigisigit .
Ilissinnik asannittut kisiisa asagussigit sukkut taava qutsavigisariaqassanerpisi ? Ajortuliortummi aamma asannitsitik asasarpaat .
Taarsiisinnaasorisasi kisiisa taarsigassarsisittarussigit taava qutsavigisariaqassanerpusi ? Ajortuliortummi aamma ajortuliortut allat taarsigassarsisittarpaat angeqataanik taarsiiffigineqarumallutik .
Akeqqasili asasigit , ajunngitsulioritsi taarsigassarsisitsigitsilu taarserneqarnissaat ilimaginngikkaluarlugu . Taamaappat angisuumik akissarsiassaqassaasi , Qutsinnerussaartullu qitornarilissavaasi , taannami qujasuitsunut ajortunullu ajunngitsuliortuuvoq .
Nallittuigitsi soorlu Ataatarsi nallittuisoq .
Eqqartuusseqinasi , taava ilississaaq nammineq eqqartuuneqassanngilasi ; assuarleqinasi , taava ilississaaq assuarlerfigineqassanngilasi . Isumakkeerfiginnigitsi , taava ilississaaq isumakkeerfigineqassaasi .
Tunisigitsi , taava ilississaaq tunineqassaasi . Uuttukkap imai ajunngitsut naqittaassat aalaterussat qammisimasullu ilissinnut tunniunneqarumaarput . Uuttuutigisassinnimmi uuttuiffigineqarumaarpusi . "
Aamma assersuummik oqaluttuuppai : " Tappiitsup tappiitsoqanni ingerlassinnaanerpaa ? Tamarmik kussiamut nakkaannassannginnerpat ?
Ajoqersugaq ajoqersortiminit annerunngilaq ; kisianni kinaluunniit ilinniarnermini inersimasoq ajoqersortimisut issaaq .
Sooq qatanngutivit issiutaa makiarninnguaq isiginiarpiuk , paakkarulli illit isinniittoq maluginagu ?
Ajunngitsumik orpeqanngilaq ajortunik inerititaqartartumik , ajortumilluunniit orpeqanngilaq ajunngitsunik inerititaqartartumik .
Orpimmi sunaluunniit inerititamigut ilisarineqartarpoq . Orpikkanit kapinartulinnit figeninik katersuisoqartanngilaq viinnissanilluunniit kakillarnaqutinit .
Inuup ajunngitsup uummatimi toqqorsivianit ajunngitsumit ajunngitsut saqqummertarpai , inuullu ajortup toqqorsivimminit ajortumit ajortut saqqummertarpai . Uummatimmi ulikkaarutaanik qaneq oqaluttaraaq .
Sooq uannut oqarpisi : Naalagaq , Naalagaq ! - uffalu ilissinnut oqaatsikka maleruassanagit ?
Kialuunniit uannut pisup oqaatsinnillu tusartup maleruaasullu kina assigineraa ilissinnut nalujunnaarsissavara :
Taassuma assigaa inuk itisuumik assaalluni qaarsumut tunngavilerlugu illuliortoq . Qarsutsineqalermat kuussuit supiffigigaluarmanni aalarianngilaq sanalluagaagami .
Tusaraluarlunili maleruaanngitsup assigaa inuk tunngaviliugaanngitsumik nunap qaaginnaani illuliortoq . Illu taanna kuussuup supiffigimmani erniinnaq uppippoq aserorujussuarlunilu . "
Oqaasissani tamaasa oqaaserereeramigit Jiisusi Kapernaumimut iserpoq .
Tassani najugaqarpoq sakkutuut naalagaat nuannaringaakkaminik kiffaqartoq , kiffaali taanna napparsimaqaaq toqulerlunilu .
Jiisusimik tusarami juutit utoqqaanertaasa ilaat taassumunnga aallartippai aggeqqujartortillugu kiffamilu inuunera annaateqqullugu .
Taakku tikiukkamik Jiisusi ilungersorlutik qinnuigaat oqarlutik : " Ilinnit ikiorsertariaqartuuvoq
Jiisusip ingerlaqasiuppai . Illuli tikilluinnaleraa sakkutuut naalagaata ikinngutimi ilaannut ima oqarfigiartortippaa : " Naalagaq , sussa pisarissersornak , uanga illunnut isertissallutit qinngaqquppunga .
Taamaattumik aamma qinngaqquppunga nammineerlunga ilinnukarnissannut . Oqaatsimik ataatsimik oqaannarit taava kiffara ajorunnaassaaq !
Uangattaarmi nammineq naalagaqarpunga sakkutuunillu naalakkersugaqarlunga . Ilaat oqarfigigukku : Aallarit ! taava aallararaaq , allamullu oqaruma : Qaagit ! taava aggeraraaq , kiffannullu oqaruma : Imaaliorit ! taava taamaalioraraaq . "
Jiisusip tamanna tusaramiuk tupigusuutigaa , malitsinilu tunummut saaffigalugit oqarfigai : " Ilumut oqarfigaassi , uppernermik taama angitigisumik Israelimiluunniit naammattuuisimanngilanga . "
Oqariartortitaasullu illumut uteramik takuaat kiffaq ajorunnaarsimasoq .
Naalakkap takugamiuk nalligiummerpaa oqarfigalugulu : " Qianak ! "
Taava ornigulluni nallavik attorpaa . Akiartut unimmata Jiisusi oqarpoq : " Inuusuttoq uumaa , oqarfigaakkit : Makigit ! "
Taava toqusoq ingippoq oqalulerlunilu , anaanaanullu Jiisusip tunniuppaa .
Tamarmik annilaangaarput , Guutilu unnersiutigaat oqarlutik : " Pruffiitersuaq akornatsinni saqqummersimavoq , Guutillu innuttani tikeraarsimavai . "
Tamakku tamaasa Johannesip ajoqersukkaminit tusarpai . Ilaat marluk qaaqquai
Angutit taakkua Jiisusi tikikkamikku oqarfigaat : " Johannesip Kuisisup ilinnut aallartippaatigut ima apereqqullutit : Illit taannaavit tikiuttussaq , allamilluunniit utaqqissanerpugut ? "
Taamani Jiisusip inuit amerlasuut nappaataannit , naalliuutaannit anersaapiloqarnerannillu ajorunnaarseqqammerpai tappiitsullu amerlasuut tappissisillugit .
Akivaalu : " Johannesi oqaluttuukkiartorsiuk takusassinnik tusakkassinnillu : Tappiitsut tappissipput , nukillaarsimasut pisupput , pupissut pupeerupput tusilartullu tusaapput ; toqusut makipput iivangkiiliulu piitsunut tusarliunneqarpoq .
Pilluarporlu uannik mamiatsaatiginninngitsoq . "
Johannesip aallartitai qimagummata Jiisusi Johannesi pillugu inunnut oqalulerpoq : " Suna takujumallugu inoqajuitsumukarpisi ? Ivissuaq anorip aalatitaa ?
Sunami takuniarpisiuk ? Inuk atisarissoq ? Atisarissaartulliuku inuulluataarlutillu inuusut kunngip illussaarsuiniittartut .
Sunami takuniarpisiuk ? Pruffiiti ? Aap , oqarfigaassi , allaat pruffiitimit annerusoq .
Taanna pillugu allassimasoqarpoq : Takuat , inngiliga illit siunikkut aallartippara , taassuma aqqutissat illit siuninni iluarsassavaa .
Farisiiarit ilaata Jiisusi imminut qaaqquaa nereqatigiartoqqulluni , illuanullu iserpoq nerrivimmilu inissilluni .
Illoqarfimmiittoqarpoq arnamik inuunerluttuusumik . Taassuma paasigamiuk Jiisusi farisiiarip illuani nereqataasoq tassunnarpoq qummuattannguaq alabastiusoq uuliamik ulikkaartoq nassarlugu ,
Taartissaqanngimmata tamaasa akiitsuinik isumakkeerfigai . Taakkua arlaata kia asanerussavaa ? "
Arnarlu saallugu Siimuumut oqarpoq : " Arnaq una isigaajuk ? Illunnut iserama imermik tuninngilarma isikkannut ; uumali qulliminik isikkakka masatserpai nutsaminillu allarterlugit .
Illit kuninngilarma , uumali isikkakka iseramali kunissortuarpai .
Arnarlu oqarfigaa : " Ajortinnik isumakkeerfigineqarputit . "
Nereqataali qamuuna isumaliulerput : " Kinaagamiuna ajortinik allaat isumakkeerfiginnissinnaasoq ? "
Jiisusili arnamut oqarpoq : " Uppernerpit annaappaatit . Eqqissillutit qimagunniarit ! "
Tamatuma kingorna Jiisusi angalaarpoq illoqarfiit illoqarfeeqqallu aqqusaartorlugit oqaluussisarluni Guutillu naalagaaffianik iivangkiiliu tusarliuttarlugu .
Angalaqatigai taakku aqqaneq-marluk arnallu qassiiusut anersaapiloqarnermit nappaatinillu ajorunnaarsitaasimasut . Taakku tassaapput Maria Magdalenemik taaguutilik arfineq-marlunnik anersaapiloqarsimagaluartoq anisitaasimasunik
Inuppassuillu illoqarfinnit sunit tamanit ornigarmanni assersuummik oqaluffigilerpai :
Allat qaarsumut tupput naajartuleraluarlutilli isugutaqannginnamik toquinnarput .
Allat naasupiluit kapinartullit akornannut tupput , taakkualu naajartoqatigigamikkit ipitippaat .
Allalli issorissumut tupput , naajartoramillu 100-riakkanik inerititaqalerput . " Taama oqaloreerami torlulavoq : " Tusarsinnaasunik siutilik tusarli ! "
Ajoqersugaasa aperaat assersuut tamanna qanoq isumaqarnersoq .
Assersuutilli isumaa mannaavoq : Naatsiiassat tassa Guutip oqaasia .
Aqqusinermiittut tassaapput oqaatsimik tusartut ; taava Diaavulu tikiuttarpoq uummataannillu oqaaseq peertarlugu uppeqqunagit annaanneqaqqunagillu .
Qaarsumiittut tassa oqaatsimik tusarlutik nuannaarlutik ilassinnittut sorlaqannginnamilli sivikitsuinnarmik uppertuusut misilinneqarnerminnilu tunussisartut .
Naasupiluit kapinartullit akornannut tuttut tassa tusartut , inuunermili eqqasuutinit pisuussutinillu inuulluaatinillu ipititaasartut inerluarsimasunik inerititaqarnatik .
Issorissumiittulli tassa oqaatsimik tusartut uummammilu pitsaasumi ajunngitsumilu paaralugu nikallujuillutik inerititaqartut .
Nanerussamik ikitsisup ikitani immersakkap ataanut nallaviulluunniit ataanut inissittanngilaa , qullilerfimmulli ikkunneqartarpoq isertut qaamaneq takusinnaaniassammassuk .
Isertugaqanngilarmi takussaalersussaanngitsumik toqqorsimasoqaranilu ilisimaneqalersussaanngitsumik saqqummertussaanngitsumillu .
Taamaattumik sianiginiarsiuk qanoq tusartusi ! Peqartormi tunineqassaaq ; peqanngitsorlu pigisorisaminik allaat arsaarneqassaaq . "
Anaanaata nukaasalu Jiisusi ornippaat , tikivissinnaanngilaalli inoqaqimmat ,
kalerrinneqarporlu : " Anaanat nukkatillu silatangiupput takorusullutit . "
Akivaali : " Anaanaga nukakkalu taakkuupput Guutip oqaasianik tusartut maleruarlugulu . "
Ullut ilaanni Jiisusi ajoqersukkani ilagalugit umiatsiaamut ikivoq , oqarfigaalu : " Tasersuup akianut ikaarta . " Taava avalapput .
Ikaartillutik sinilerpoq . Anorersuarlu kaavittuliortoq tasersuarmut aqqarsaarmat immerartilerput umiiaqqajaalerlutik .
Taava itersariartorpaat oqarfigalugulu : " Ajoqersuisoq , Ajoqersuisoq ! Umiulerpugut ! " Nikuillunilu anori mallillu appisaluuppai ; manissivorlu qatsorlunilu .
Oqarfigaali : " Naak uppernersi ? " Annilaaqalutik tupigusullutillu imminnut ima oqarfigipput : " Kinaaneramiuna anorersuarmik tasersuarmillu naalakkiisinnaasoq naalatsillugillu ? "
Taava Gerasamiut nunaannut Galilæap akianiittumut tulapput .
Jiisusi niummat angut illoqarfimmeersoq orniguppoq ; taanna anersaapiloqarpoq sivisuumillu tamataqarsimanngilaq illumilu pinnani iliviliani ineqarsimalluni .
Jiisusip aperaa : " Qanoq ateqarpit ? " " Legioni , " akivoq , anersaapiluimmi amerlasuut pulaqqammanni .
Taakkualu Jiisusi qinnuigaat itinersuarmut aallarteqqunatik .
Qaqqami tassaniipput puulukerpassuit nerisassarsiortut ; anersaapiluillu qinnuigaat puulukinut pulajumallutik . Tamatuminnga akuerai ;
anersaapiluillu taakku angummit anipput puulukinullu pulallutik , puulukerpassuillu taakku innaarsukkut tatsimut nakkakaapput ipillutillu .
Puulukinilli paarsisut qanoq pisoqartoq takugamikku qimaapput pisimasorlu tamanna illoqarfimmi nunaannarmilu oqaluttuaralugu .
Inuit tikiussorput qanoq pisoqarsimanera takuniarlugu , Jiisusilu tikikkamikku takullugulu angut taanna anersaapiluerussimasoq isigaasa saavanni issiasoq atisisimalluni silaqarluarlunilu ajoquteqarani , ersilerput .
Anersaapilullillu qanoq annaanneqarneranik takunnissimasunit tamatuminnga oqaluttuunneqarput .
Gerasamiut tamarmik Jiisusi qinnuigaat tamaannga qimaguteqqullugu , ersilersimaqigamik . Taava umiatsiaamut ikivoq uterniarluni ,
anersaapilueruttullu Jiisusi ilagiumallugu qinnuigaa . Jiisusilli aallaqquaa oqarlunilu :
Jiisusi uterluni tikiummat inuit ilassivaat , tamarmimmi utaqqisimagamikku .
Taava tikiuppoq angut Jairusimik atilik synagogimi pisortaasoq . Taanna Jiisusip isigaasa saannut pallorpoq qinnuigalugulu angerlaqatigeqqulluni
Tamaaniippoq arnaq ukiuni aqqaneq-marlunni aaqartuarsimasoq , pigisanilu tamaasa nakorsanut atorsimagaluarlugit ajorunnaarsinneqarsinnaasimanngilaq .
Taassuma Jiisusi tunuaniit ornillugu qallersaataata nivingataa attorpaa , erniinnarlu aaqartuarnera kipivoq .
Jiisusi oqarpoq : " Kiaana attoraanga ? " Nalunaartoqarumanngimmallu Petrusi oqarpoq : " Ajoqersuisoq , inuinuku ninniortikkaatsit sakattarlutillu . "
Jiisusili oqarpoq : " Arlaannit attorneqarpunga , malugaarami pissaanermik uannit anisoqartoq . "
Arnap paasigamiuk qanoq iliornini arajutsineqarsimanngitsoq uulilluni sassarpoq , Jiisusilu pallorfigalugu inuit tamarmik tutsaanni oqaluttuaraa sooq attorsimagini erniinnarluinnarlu ajorunnaarsimalluni .
Jiisusip oqarfigaa : " Panik , uppernerpit annaappaatit . Eqqissillutit qimagunniarit ! "
Suli oqalutsillugu synagogimi pisortaasup inoqutaasa ilaat tikiuppoq oqarlunilu : " Paniit toquvoq . Ajoqersuisoq pisarissersorunnaaginnaruk . "
Jiisusilli tamanna tusaramiuk oqarfigaa : " Siooranak , uppersinnarit , taava annaanneqassaaq . "
Illumut apuukkami Petrusi , Johannesi Jaakulu meeqqallu ataataa anaanaalu kisiisa iseqatigai .
Illaatigaalli nalunnginnamikku toqusoq ;
kisianni Jiisusip assaatigut tiguaa torlulallunilu : " Niviarsiaraq , nikuigit ! "
Taava anersaavata uterfigaa , erniinnarlu nikuippoq ; Jiisusi peqqusivoq nerisassaanik tuneqqullugu .
Angajoqqaavilu uippallerput , inerterpaali tamanna pisimasoq kimulluunniit oqaatigeqqunagu .
Jiisusip aqqaneq-marluk taakku katersortippai tunillugillu pissaanermik piginnaatitaanermillu anersaapilunnik tamanik anisitsisinnaanngortillugit napparsimasunillu ajorunnaarsitsisinnaanngortillugit .
Taava aallartippai Guutip naalagaaffia oqaluussissutigeqqullugu napparsimasullu ajorunnaarseqqullugit ,
oqarfigaalu : " Angalanissinni nassataqassanngilasi - ajaappissamik pooqattamilluunniit , timiusamik aningaasanilluunniit naamik , marlunnilluunniit ilupaalisartoqassanani .
Illu iserfigisarsi najuinnartarsiuk tassanngalu ingerlaqqillusi .
Ilassiumanngippasili , taava illoqarfik taanna qimassiuk , isikkasilu pujoralaajarsigit taakkuninnga unnerluutiginnissutaasumik . "
Taava aallarput illoqarfeeqqanik aqqusaartuillutik , iivangkiiliulu oqaluussissutigaat tamaginnilu ajorunnaarsitsisarlutik .
Herodesip nunamut naalagaasup pisimasut tamakku tamaasa tusaramigit paatsiveeruppoq - ilaammi oqarmata Johannesi toqusunit makissimasoq
Herodesili oqarpoq : " Johannesi niaquersippara . Kinaavami taanna pisimasutigut taamaattutigut tusaamaligara ? " Jiisusilu takujumallerpaa .
Apustilit uteramik suliarisimasaminnik tamanik Jiisusi oqaluttuuppaat . Taava taakku ilaliuteriarlugit illoqarfimmut Betsajdamik atilimmut nigorpoq kisimiikkumalluni .
Inuilli tassunnartoq paasigamikku malippaat , Jiisusillu ilassillugit Guutip naalagaaffianik oqaluffigai napparsimasortaallu ajorunnaarsillugit .
Ulloq naajartulermat taakkua aqqaneq-marluk ornippaat oqarfigalugulu : " Inuit makku aallaqqukkit illoqarfeeqqanukartillugit inoqarfinnukartillugillu matuma eqqaaniittunut iserfissarsiorlutillu neriffissarsioqqullugit , maanimi soqanngitsumiikkatta . "
Oqarporli : " Ilissi nerisassaannik tuniniarsigit ! " Akipput : " Timiusat tallimat aalisakkallu marluk kisiisa pigaavut inuppassuit taakku nerisassaannik pisiniukkiartussanngikkutsigit . "
Angutimmi 5.000-it missiliorpaat . Ajoqersukkanili oqarfigai : " 50-ikkuutaarlugit issaateriarsigit . "
Taamaaliorput tamaasalu ingitillugit .
Timiusallu tallimat aalisakkallu marluk tiguai qilammullu aarlorluni pilluaqqullugit , timiusallu aggorlugit ajoqersukkanut tunniuppai inunnut agguaateqqullugit .
Tamarmik qaarsillarlutik neripput , sinneruttullu katersorneqarput koorinut aqqaneq-marlunnut .
Jiisusilu allanit nigorluni qinujartorami ajoqersukkami ilagigaanni taakku aperai : " Inuit kinaanerarpaannga ? "
Akipput : " Johannesi Kuisisoq , allalli Eliaanerarpaatsit , aamma allat pruffiititoqqat ilaat makissimasoraat . "
Taava aperai : " Ilissimi kinaanerarpisinga ? " Petrusip akivaa : " Guutip tanitaa . "
Tamanna kimulluunniit oqaatigeqqunagu inertingaarpai
Najuuttullu tamaasa saaffigalugit Jiisusi oqarpoq : " Uannik malinnikkumasoq imminut isumakkiissaaq , ullullu tamaasa sanningasulini ersullugu malissavaanga .
Ilumut oqarfigaassi : Maaniittut ukua ilaasa toqu misigissanngilaat Guutip naalagaaffia takoreertinnagu . "
Taama oqaaseqareernermi kingorna ullut arfineq-pingasut missiliorlugit qaangiummata Jiisusi qaqqamut majuarpoq qinujumalluni Petrusi Johannesilu Jaakulu ilagalugit .
Qinutillugu kiinaata taattua allanngorpoq , atisaalu qaallorissipput inngianartunngorlutik .
Taakkua qimannialermassuk Petrusi Jiisusimut oqarpoq : " Ajoqersuisoq , tamaaniinnitta nuannissusia ! Pingasunik tupiusaliorta ilinnut ataatsimik Mosesimullu ataatsimik Eliamullu ataatsimik . " Sianiginngilaali qanoq oqarnini .
Taama oqalutsillugu nuissap ulippai , nuissallu iluaniileramik annilaaqaat .
Nuissamiillu nipi tutsiuppoq : " Tassa ernera qinigara . Taanna tusarsiuk ! "
Nipi tutsiummat Jiisusi kisimi takussaavoq . Ajoqersukkat tamanna nipangiutiinnarpaat ; sumik takusaqarsimanertik taamani kimulluunniit oqaluttuarinngilaat .
Aqaguani qaqqamit ateramik Jiisusip inuppassuit naapippai ,
angullu taakkua akornannit torlulavoq : " Ajoqersuisoq qinnuigaakkit , ernera takuniaruk , ernituarigakku .
Anersaap paaleraangani taava tassanngaannaq nillialeraraaq , nutsukkaanganilu qanerminit qappiortarpoq ; naalliutsittarpaalu kipisuitsungajammik .
Ajoqersukkatit qinnuigisimagaluarpakka anersaapiluk aniseqqullugu , saperpaalli . "
Taava Jiisusi oqarpoq : " Eqqarleriit uppinngitsut paatsiveerussimasullu ! Qanoq sivisutigisumik najussagassi avaannguunnasilu ? Ernerit aggiuguk ! "
Nukappiaraq ornigutsillugu suli anersaapiluup nutsuttuarpaa ; Jiisusilli anersaaq minguttooq taanna appisaluuppaa , nukappiararlu ajorunnaarsippaa ataataanullu tunniullugu .
Oqaasiili paasinngilaat imminnut isertugaammata siunersissaanatik , annilaangagaallu oqaatsimik tamatuminnga aperissallugu .
Ajoqersukkat akunnerminni eqqarsaatigilerpaat kina arlartik ilaminit annerunersoq .
Jiisusillu qamuuna eqqarsaataat tamanna nalunnginnamiuk meerannguaq saniminut pisillugu
Johannesi oqarpoq : " Ajoqersuisoq , inuk illit atikkut anersaapilunnik anisitsisoq takuarput , akornuserniaraluarparpullu ilaginngimmatigut . "
Jiisusilli akivaa : " Akornusissanngilarsi , ilissinnummi akerliunngitsup iligimmasi . "
Taava ajoqersugaasa Jaakup Johannesillu tamanna paasigamikku aperipput : " Naalagaq , oqaqquisigut innerup qilammit nakkarfigissagai nungutillugillu ? "
Qiviarlugilli appisaluuppai .
Ingerlatillutik arlaata oqarfigaa : " Sumunnassagaluaruilluunniit malissavakkit . "
Jiisusip oqarfigaa : " Terianniat siseqartarput qilaallu timmiai ulloqartarlutik , Inuulli Ernera niaqquminut iigarfissaqanngilarluunniit . "
Allamut aamma oqarpoq : " Malinnga ! " Oqarfigisaali akivoq : " Naalagaq , akuerisinnaagumma ataataga iliartoqqaarumagaluarpara . "
Jiisusilli oqarfigaa : " Toqusut toqusortatik iliartorlisigit , illilli Guutip naalagaaffia oqaluussissutigiartoruk . "
Allalu aamma oqarpoq : " Naalagaq , malissavakkit , ilaquttakkali inuulluaqqujartoqqaarallarlakka . "
Jiisusilli oqarfigaa : " Assallatserilerluni tunummut qiviartoq kinaluunniit Guutip naalagaaffianut naleqqutinngilaq . "
Oqarfigaalu : " Katersugassat amerlaqaat sulisussalli ikittuinnaallutik . Taamaattumik katersuinermi naalagaasoq qinnuigisiuk katersuinermi sulisussanik aallartitseqqullugu .
Aallaritsi ! Savaaqqatut amaqqut akornannut aallartippassi .
Aningaasivilisassanngilasi pooqattalisarnasilu aloqusisarnasiluunniit , aqqutaanilu naapitassasi ilasseqinasigit .
Illumut sumulluunniit iseraangassi ima oqaqqaartassaasi : Illu manna eqqissinarsili !
Tassaniittoqarpallu eqqissinermik nuannarisaqartumik taava eqqisseqqussutissi taanna uninngavigissavaa , taamaattoqanngippalli eqqisseqqussutissi uterfigissavaasi .
Illu taanna uninngavigisiuk , taakkualu sassaalliutaannik nerillusilu imeritsi , sulisoq akissarsisussaammat . Illunut allanut nuuttaqattaassanngilasi .
Illoqarfimmut pigaangassi ilassippasilu taava sassaalliutigineqartut nerisigit .
Tassani napparsimasut ajorunnaarsissigit oqarfigalugillu : Guutip naalagaaffia ilissinnut qanillivoq .
Illoqarfimmili tikitassinni ilassinngippasi aqqusinerni suaartaritsi :
Oqarfigaassimi : Ullormi eqqartuussiffissami Sodoma illoqarfimmit taassumannga atussaanerusumik pineqassaaq .
Eqqanaq , illit Korazini ! Eqqanaq , illit Betsajda ! Malunnangaartuliat ilissinni pisimasut Tyrusimi Sidonimilu pisimagaluarpata taava taakku qangarsuarli allamik isumataareersimassagaluarput puunik atisillutik arsanillu saallutik .
Ullormi eqqartuussivissami Tyrusilu Sidonilu ilissinnit atoruminarnerusumik pineqarumaarput .
Illillu Kapernaumi , qilak tikillugu qullartitaassavit ? Toqusut inaannut nakkartitaassaatit !
Ilissinnik tusartup uanga tusarpaanga , ilissinnillu asiginnaasup uanga asiginnarpaanga . Uannilli asiginnaasup aallartitsisiga asiginnarpaa . "
Taava oqarfigai : " Saatani innaallannertut qilammit nakkartoq takuara .
Takuat , piginnaanilersimavassi pulateriaarsuit skorpionillu tullaarisinnaanngortillugit akeqqallu pissaanera tamaat ajugaaffigisinnaatillugu ; suulluunniillu ajoqusersinnaassanngilaasi .
Taamaattoq nuannaarutigeqinasiuk anersaat naalammasi ; nuannaarutigisiulli atisi qilanni allassimammata . "
Taamaalinerani Jiisusi Anersaamit Illernartumit sunnigaalluni qiimmattarpoq oqarlunilu : " Unnersiutigaakkit Ataataq qilaap nunallu Naalagaat , ilisimasunut sianisuunullu tamanna isertorakku saqqummersilluguli meerannguanut ; tassami Ataataq , illit piumasat taamaappoq .
Suut tamaasa Ataatama uannut tunniuppai . Ataatallu kisimi nalunngilaa Erneq kinaasoq . Ataataq kinaasoq Ernerup Ernerullu taassuminnga saqqummiiffigiumasaata kisimik nalunngilaat . "
Taava ajoqersukkani kisimeeqatigitillugit ima oqarfigai : " Pilluarput isit ilissi takusassinnik takunnittut .
Taava inatsisinik ilisimasoq nikuippoq , Jiisusilu misilikkumallugu aperaa : " Ajoqersuisoq , qanoq iliussaanga inuuneq naassaanngitsoq kingornussariumallugu ? "
Oqarfigaa : " Inatsisini qanoq allassimava ? Suut taakkunani atuarpigit ? "
Akivaalu : " Naalagaq Guutit asassavat uummatikkut iluunngarlutit tarnikkullu iluunngarlutit , nukitillu tamakkerlugit isumakkullu iluunngarlutit , tullillu ilittut asassavat . "
Jiisusi oqarpoq : " Eqqortumik akivutit . Taamaaliorit , taava inuussaatit . "
Angalanermi ilaanni Jiisusi illoqarfeeqqamut pivoq , arnallu Marthamik ateqartup ilassivaa .
Ataaserli pisariaqarpoq . Mariap ajunnginneq qinerpaa , tamatuminngalu arsaarneqassanngilaq . "
Jiisusi uninngavigisamini qinulluni naammassimmat ajoqersugaasa ilaata oqarfigaa : " Naalagaq , ajoqersortigut qanoq qinusassasugut soorlu Johannesip ajoqersukkani ajoqersorsimagai . "
Oqarfigaalu : " Qinugaangassi ima oqartassaasi : Ataataq ! Aqqit illernartitaali , naalagaaffiit tikiulli ;
- oqarfigaassi : Ikinngutiginera pillugu tuniniarlugu makinngikkaluaruniluunniit taamaattoq innimiillisaarnera pillugu makissaaq pisariaqagaanillu tunissallugu .
Oqarfigaassimi : Qinugitsi , tunineqassaasi taava ; ujarleritsi , nanisissaasi taava ; kasuttoritsi , mappiunneqassaasi taava .
Kia arlassi ataataasup ernermi aalisakkamik qinnuigippani pulateriaarsummik tunissanerpaa ,
mannimmilluunniit qinnuigippani skorpionimik tunissanerpaa ?
Ilissimi ajortuususi qitornasi tunissutinik ajunngitsunik tunisinnaagassigit , taava qularnannginnerungaarpoq Ataatap qilammiittup imminut qinusut Anersaamik Illernartumik tuniumaarai . "
Ilaanni Jiisusip anersaapiluk oqajuitsuusoq anisinniarpaa . Anersaapiluk anereermat angut oqajuitsoq oqalulerpoq , inuppassuillu tupigusupput .
Ilaalli oqarput : " Tassaana anersaapiluit naalagaanerat Beelzebuli ikiortigalugu anersaapiluit anisittarai . "
Allat misilikkumallugu qilammit nalunaaqummik piumaffigaat .
Jiisusilli eqqarsaataat ilisimagamigit oqarfigai : " Naalagaaffik sunaluunniit imminut akerlilersuleruni suujunnaarsitaassaaq illutaalu tamarmik uppikaassapput .
Taamatuttaaq Saatani imminut akerlilersuleruni qanoq ililluni naalagaaffia atasinnaassava ? Oqarpusimi Beelzebuli ikiortigalugu anersaapiluit anisittarikka .
Uangali anersaapiluit Beelzebuli ikiortigalugu anisittarukkit , taava ilassi kina ikiortigalugu anisittarpaat ? Taamaattumik taakku ilissi eqqartuussisorissavasi .
Uangali anersaapiluit Guutip assaa ikiortigalugu anisittarukkit , taava Guutip naalagaaffia ilumut ilissinnut tikiussimassaaq .
Angutip nukittuup sakkulersorsimalluni illorsuani paarippagu pigisai attorneqassanngillat .
Nakuunerusulli tikiulluni ajugaaffigiguniuk taava erniinnaq isumalluutigisaraluinik sakkuiassavaa tiguakkanilu tunioqqaatigissallugit .
Ilaginngisama akerlilersorpaanga , uannillu katersueqatiginninngitsoq siammarterivoq .
Anersaaq minguttooq inummit anisinneqaraangami inuilaami angalaartarpoq qasuerfissarsiorluni nanisissananili . Taava oqartaraaq : Illunnut anisitaaffinnut uterniarpunga .
Tikikkaangamilu takuleraraa salinneqarsimasoq pinnersarsimasorlu .
Taava aallartaraaq anersaallu allat arfineq-marluk imminit ajornerusut ilaliuttarlugit , tikittaraallu tassanilu ineqalerlutik . Atugariligaalu siullermernit inummut taassumunnga ajorneruleraraat . "
Taama oqalutsillugu inuit akornannit arnaq torlulavoq : " Pilluarpoq ilumiuuffigisat pilluarputtaaq ivianngit miluffigisatit ! "
Jiisusili akivoq : " Ilumummi , pilluarput Guutip oqaasianik tusartut toqqorlugulu ! "
Inuppassuit katersuummata Jiisusi oqalulerpoq : " Eqqarleriit uku ajortuupput . Nalunaaqummik piumapput ; nalunaaqummilli allamik pissanngillat , Jona kisiat nalunaaqutigissavaat .
Soorlumi Jona Ninevemiunut nalunaaqutinngortoq , taamatuttaaq issaaq Inuup Ernera eqqarleriinnut ukununnga .
Kujataata dronningiata eqqartuussiffissami eqqarleriinnut taakkununnga ilaasut makeqatigissavai eqqartuutissallugillu nunarsuup ungasinnersaanit aggersimagami Salomop ilisimassusia tusariartorlugu , takuallu maaniippoq Salomomit annerusoq .
Angutillu Ninevemit pisut eqqartuussiffissami eqqarleriit uku makeqatigissavaat eqqartuutissallugillu , Jonammi oqaluussineratigut allamik isumataarput ; takuallu maaniippoq Jonamit annerusoq .
Nanerussamik ikitsisup ikitani naqqup iluanut nappartalluunniit ataanut inissittanngilaa ; qullilerfimmulli ikkunneqartarpoq isertut qaamaneq takusinnaaniassammassuk .
Illit isit timip qaammaqqutigaa . Isit qaammarippat timittaaq tamarmi qaamasuussaaq ; qaamanerliorpalli timittaaq taartuussaaq .
Taamaattumik mianersorit qaamaneq ilunniittoq taartooqqunagu !
Tassami timit tamarmi qaamasuuppat taarnersaqarnani taava suna tamarmi qaammarilluinnassaaq soorlu qaamarngup qinngornerisa seqersimagaangatsit taamaattartoq . "
Taama oqalutsillugu farisiiarit ilaata qaaqquaa imminut neriartoqqullugu , Jiisusilu iserpoq nerrivimmilu inissilluni .
Farisiiari tupigusuppoq takugamiuk nerilersinnani asanngitsoq .
Naalakkalli oqarfigaa :
Sianiitsusi ! Qallermik pinngortitsisup ilorleq aamma pinngortissimannginnerpaa ?
Iluaniittulli piitsunut tunissutigisarsigit ; taava suut tamarmik ilissinnut minguitsuussapput .
Eqqanaq ilissi farisiiarit ! Myntit rudillu naatitallu assigiinngitsut tamarmik qulingi tunniuttarassigit naapertuilluarnerli Guutimillu asanninneq suusupagalugit . Pisariaqarpoq tamakku naammassinissaat allallu sumiginnannginnissaat .
Eqqanaq , ilissi farisiiarit ! Synagogimi salliujumasarpusi niueriartortarfimmilu ilassiorneqarumasarlusi .
Eqqanaq ilissi ! Ilerrit nalunaaqutsersimanngitsut taamaattumillu inuit sianiginagit aqqusaartagaat assigigassigit . "
Taava inatsisinik ilisimasut ilaat oqarpoq : " Ajoqersuisoq , taama oqarnikkut uaguttaaq narrunarsarpatsigut . "
Akivaalu : " Eqqanaq ilississaaq inatsisinik ilisimasut ! Inuit nammagassittarpasi artugaannik , ilissili nammineq nammagassat minnerpaamilluunniit attussanagit .
Eqqanaq ilissi ! Pruffiitit ilerrini eqqaassutissaliortarpusi , kisianniuna ilissi siuaasassi toqukkaat .
Tamanna pillugu Guutip ilisimassusia oqarsimavoq : Pruffiitinik apustilinillu aallartitsivigiumaarpakka , ilaallu toqukkumaarpaat qinugalugillu ,
Eqqanaq ilissi , inatsisinik ilisimasut ! Ilisimasassanut matuersaat peersimavarsi . Ilissiluunniit isersimanngilasi iserniaraluartullu akornusersimallugit . "
Tassannga aallarmat allakkanik ilisimasut farisiiarillu tamaviaarullugu assigiinngitsorpassuarnik apersulerpaat
Inuit qassiinik 1.000-illit katersuummata , amerlangaaramik imminnut tullaatinngersaalerlutik , Jiisusip oqaluffigilerpai - pingaartumik ajoqersukkani saaffigalugit : " Farisiiarit seernarsaatissiaat , tassa ilumoortuusaarneq , mianersorfigisiuk .
Anngigisaqanngilaq saqqummertussaanngitsunik isertugaqaranilu ilisimaneqalersussaanngitsunik .
Taamaattumik : Taartumi oqaaserisasi qaamasumi tusarneqassapput , ineeqqanilu inunnut isussuutigisimasasi illut qaaviniit oqaluussissutigineqassapput .
Ikinngutikka , oqarfigaassi : Ersigeqinasigit timimik toqutsisut kingornalu allamik iliorsinnaasarnatik .
Nalujunnaarsissavassi ersigisassassinnik : Ersigisiuk toqutsereerluni Anniarfimmut igitsissalluni pissaaneqartoq . Ilumut oqarfigaassi : Taanna ersigissavarsi .
Qupaloraarsuit tallimat skillinginik marlunnik akilersillugit tunineqartannginnerpat ? Taamaattorli taakkua ilaat ataaserluunniit Guutimit puiorneqanngilaq .
Ilami ilissi nutsasiluunniit tamarmik kisissimapput . Erseqinasi , qupaloraarsuppassuarnit pingaarneruvusi .
Oqarfigaassimi : Kinaluunniit inunnut uannik nassuerutiginnittoq Inuup Ernerata Guutip inngiliisa saavanni nassuerutigissavaa .
Inunnulli uannik miserratiginnittoq Guutip inngiliisa saavanni miserratigineqassaaq .
Kinaluunniit Inuup Erneranut assortuilluni oqaluttoq isumakkeerfigineqassaaq . Anersaamilli Illernartumik mitalliisoq isumakkeerfigineqassanngilaq .
Synagogini , pisortanut naalakkersuisunullu sassartinneqarussi eqqasuutigissanngilarsi qanoq sumillu illersuutissaqarnissarsi qanorlu oqarnissarsi .
Inuillu oqarfigai : " Sissueritsi mianersorlusilu piumatussusermut sumulluunniit , inuummi inuuneranut aalajangiisuunngilaq sumik pigisaqarnera naammattorsuarnilluunniit pigisaqaraluaruni . "
Imminullu oqarfigissaanga : Uumaangaa , perpassuaqarputit ukiorpassuarnut naammattunik . Eqqasuutaarupputit , nerillutillu imerniarit inuulluataarlutillu !
Guutilli oqarfigaa : Sianiitsutit , unnuaru tarnit ilinnit qaaqquneqassaaq . Kiammi taava katersugarpassuatit pissavai ?
Ajoqersukkaminut oqarpoq : " Taamaattumik oqarfigaassi : Inuuneq isumakuluutigeqinasiuk , suna nerissagissi imaluunniit timissigut suna atissagissi .
Tassami inuuneq nerisassaqarnermit pingaarneruvoq , timilu atisassaqarnermit .
Tulukkat maluginiarsigit , siaruarterinatillu katersuinngillat , pissamaasiveqaratillu queqanngillat , Guutillu nerisassittarpai . Ilissi timmissanit pingaarnerungaarpusi !
Kiammi arlassi isumakuluuteqarnermigut ullut inuuffigisassani ullormik ataatsimik ilasinnaanerpai ?
Tassami minnerpaannguarluunniit saperassiuk taava sullusi allat isumakuluutigissavisigit ?
Malugeriarsigit naasut liljat qanoq naajartortartut ; sulisanngillat qissisarnatilluunniit . Oqarfigaassili : Salomoluunniit alutornangaarsutsimini taakkua ilaattut atisitinneqanngilaq .
Guutip ivikkat ullumi narsaammiittut aqagulu kissarsuummut qissiussassat taama atisitikkamigit ilissi annerungaartumik pissannginnerpaasi , uppernikitsusi !
Ilissi nerisassaqarnissarsi imigassaqarnissarsilu eqqarsaatigeqinasigit , ernumaqinasilu .
Tamakku tamaasa Guutimik nalusut silarsuarmiittut noqqaassutigisarpaat , ataatassili nalunngilaa tamakku pisariaqartikkisi .
Kisianni naalagaaffia noqqaassutiginiarsiuk , taava tamakku ilanngullugit ilissinnut tunniunneqarumaarput .
Erseqinasi savarpannguususi ukorsii ; Ataatarsimi aalajangiisimavoq Naalagaaffik ilissinnut tunniukkumallugu .
Pigisasi akigisigit piitsunullu tunissutinik tunissuteqarlusi . Pissarsiniaritsi aningaasivinnik nungullassanngitsunik , qilanni erlinnartuutinik nungussanngitsunik , tillinniat inugaannik qillaalaallu aserussanngisaannik .
Pilluarput kiffat eqqumatillugit naalagaata tikitai ! Ilumut ilissi oqarfigaassi : Qiteruserluni nerrivimmut inississavai namminerlu saqqillugit .
Pigaarfiit aappaanni pingajuanniluunniit tikiukkaluarpat - pilluarput eqqumatillutik tikinneqartut .
Nalunngilarsimi illumi ittuusup tillinniap nalunaaquttap akunnerani sumi tikiunnissaa nalunngikkuniuk taava illuminut nakuuserluni isertoqarnissaa akornusissagaa .
Ilississaaq piareersimassaasi , Inuup Ernera piffissakkut ilimaginngisassigut tikiutissammat . "
Petrusip aperaa : " Naalagaq , uagununa assersuummi tassani pigitsigut - imaluunniit kikkulluunniit tamaasa pivigit ? "
Naalagaq akivoq : " Kinaavami pilittaasoq ilumoortoq silatoorlu naalagaata kiffaminut nerisassanik tunniussisaqqusaa piffissaq eqqorlugu ?
Pilluarpoq kiffaq taanna naalagaata taamaaliortillugu tikitaa .
Ilumut oqarfigaassi : Pigisaminut tamanut paarsisunngortissavaa .
Kiffarli taanna ima isumaliorpat : Naalagara mululerpoq ! taavalu kiffat angutit arnallu tamaasa unatalerlugit nerilluni imerlunilu aalakoorluni ,
Kiffaq taanna naalakkami piumasaa nalunngikkaluarlugu tamanna malillugu iliuuseqarsimanngitsoq piareersarsimananiluunniit peqqaannagu unatarneqassaaq .
Kiffarli tamatuminnga sianigisaqarnani pillaateqartariaqartumik iliuuseqarsimasoq annikitsuinnarmik unatarneqassaaq . Kinaluunniit angisuumik tunineqarsimasoq angisuumik piumaffigineqassaaq . Kinalu angisuumik paarisassaqartitaasoq suli annerusumik piumaffigineqassaaq .
Innermik nunamut nalussiartorpunga , ikumallualereeqqugaluaqaaralu !
Kisiannili kuissummik kuineqassaanga , nanertuutigiuassavaralu naammassineqareerserlugu .
Inunnuttaaq oqarpoq : " Nuiaq kitaanit majortoq takugaangassiuk oqapallattaraasi : Siallilissaaq ! taamaalisaraarlu .
Kujataaniillu anorleraangat oqararaasi : Kiatsissaaq ! taamaalisaraarlu .
Ilumoortuusaartusi ukorsii , nunap qilaallu isikkui nassuiaatissaqartittarpasi ; soormiuna ullut makku nassuiassallugit sapertusi ?
Akerlerisat ilagalugu pisortanukartillutit aqqutaani sapinngisannik isumaqatiginiarniaruk , taamaaliunngikkuit pinngitsaalillutit eqqartuussisumukaateqinammatit eqqartuussisullu tunniussinnaammatit parnaarussanik paarsisumut , taassumalu aamma parnaarussivimmut pisissinnaammatit .
Jiisusip oqarfigai : " Isumaqarpisi taakku Galilæamiunit allanit tamanit ajortuliortuunerugamik taama pineqarsimasut ?
Taava assersuut manna oqaluttuaraa : " Inuk figenequtaateqarpoq viinnequteqarfimmini ikkussimasaminik , inerititarsioraluaramiullu nassaarfiginngilaa .
Akivorli : Naalagaq , suli ukioq ataaseq napagallarli , eqqaa assassavara naggorissaaserlugulu .
Synagogilli pisortaata Jiisusip sabbatimi ajorunnaarsitsinera narrutsaatigigamiuk inunnut oqarpoq : " Ullut arfinillit suliffiusussaapput . Taamaattumik ulluni taakkunani aggersinnaavusi ajorunnaarsinneqariartorlusi , sabbatimili pinnasi . "
Taava Naalakkap akivaa : " Ilumoortuusaarniartusi ukorsii , kia arlaannassiluunniit ussiutini siutituujutiniluunniit neriffianit qilerussaarlugu imertikkiartussannginnerpaa sabbataagaluartillugu ?
Unali Aaperaap pania Saatanip ukiuni 18-ini qilersorsimatitaa sabbatimi qilerussaarneqartariaqannginnerpa ? "
Taava oqarpoq : " Guutip naalagaaffiata suna assigaa ? Sumut assersuutissavara ?
Assigaa siinuppip naatsiiassartaa inuup naatsiivimmini ikkussaa naajartorluni orpinngortoq , qilaallu timmiai avalequtaani ulluliorput . "
Aamma oqarpoq : " Guutip naalagaaffia sumut assersuutissavara ?
Assigaa seernarsaat arnap qajuusanut uuttuutinut pingasunut akuliussaa naqittagaq tamaat seernarsisillugu . "
Ilaanni sabbatimi Jiisusi farisiiarit siulersortaasa ilaata illuanut iserpoq neriartorluni , tamarmillu alapernaarsorpaat .
Jiisusip malugigamiuk qaaqqusat nerrivimmi inissat akimanersiorlugit inissinniartartut assersuummik oqaluffigai :
Qaaqqusisinilu saaffigalugu Jiisusip oqarfigaa : " Ulloqeqqanut unnukkulluunniit neriartoqqusiguit taava ikinngutitit , qatanngutitit , eqqarlitit sanilitilluunniit pisuut qaaqqoqinagit akillutit qaaqquneqaqqusaarlutit .
Nerersuartitsiniaruilli piitsut , iloqiaat , nukillaarsimasut tappiitsullu qaaqqukkit .
Taava pilluassaatit , taakkumi akillutit neriartoqqussallutit akissaqanngimmata . Tamannali akilerneqaatigissavat iluartut makinnissaanni . "
Tamanna tusarnaareerlugu qaaqqusaasut ilaata oqarfigaa : " Pilluarpoq Guutip naalagaaffiani nereqatigiinnermi peqataasoq ! "
Jiisusi akivoq : " Inoqarpoq nerersuartitsiniarluni amerlasuunik qaaqqusisumik .
Nalliuttorsiorneq aallartinnialermat kiffani qaaqqusaasunut ima oqariartortippaa : Qaagitsi tamarmik
Tamarmilli pinngitsoqaratik utoqqatsissutissarsiulerput . Siulleq oqarpoq : Narsaatisigama takuniartariaqarpara . Qinnuigaakkit utoqqatsiseqqullunga .
Alla oqarpoq : Ussinnik illugiinnik tallimanik pisigama misilikkiartorallassavakka . Qinnuigaakkit utoqqatsiseqqullunga .
Pingajuallu oqarpoq : Kateqqammerama aggersinnaanngilanga .
Kiffaq uterami naalakkani tamatuminnga oqaluttuuppaa . Taava illumi ittuusoq kamalerpoq kiffarlu oqarfigalugu : Aallarasuarit illoqarfiup aqquserninut tamanut piitsut , iloqiaat , tappiitsut nukillaarsimasullu maannaakkiartorlugit .
Kiffarlu nalunaarpoq : Naalagaq , peqqusinittut ilioreerpunga , sulili inissaqarpoq .
Taava naalagaa kiffaminut oqarpoq : Aallarit nunaannarmi aqqusinerniittut ungalullu killinginiittut kimigiiserfigalugit aggersinniarlugit illuga ulikkaaqqullugu .
Tarajoq ajunngilaq ; tarajorli aamma kimeerukkuni qanoq ililluni tarajunngoqqissinnaassava ?
Ilanngaaserisut ajortuliortullu tamarmik Jiisusi ornigarpaat tusarnaarumallugu ,
farisiiarillu allakkanillu ilisimasut oqalorujulerput : " Uuma ajortuliortut ilassivai nereqatigalugillu . "
Naniguniullu nuannaarluni ersukkiutissavaa
Oqarfigaassimi : Taamatuttaaq ajortuliortoq ataaseq allamik isumataartoq qilammi nuannaarutaanerussaaq iluartunit 99-init allamik isumataarnissamik pisariaqartitsinngitsunit .
Nukarleq ataataminut oqarpoq : Ataata , pisuussutit ilaannik pisassariumaakkannik tuninnga . Taava pigisani ernerminut agguarpai .
Ullut qassissunnguit qaangiummata nukarliup pigisani tamaasa katersorpai nunamullu ungasissumut aallarluni . Tassani inuunerlunnermini pisuussutini nungulussinnarpai .
Taava silattuaqilerpoq eqqarsalerlunilu : Ataatama sulisitarpassui naammattorsuarmik nerisassaqarput , uangali maani perlerluinnalerpunga .
Aallarniarpunga ataatannullu angerlarlunga oqarfigalugulu : Ataata , qilammut ilinnullu ajortuliorpunga .
Taava aallarpoq ataataminullu angerlarluni . Ataataatalu suli ungasissumiitillugu takuleramiuk nalligitsaappaa , arpallunilu ornippaa qungasiagullu eqillugu kunillugulu .
Taava Naalakkap pisortaasoq taanna peqqusersooq nersorpaa , silatusaarmat . Silarsuummi matuma qitornai taamaaqatiminnut silatusaarnerungaartarput qaamasup qitornaaninngarnit .
" Oqarfigaassimi : Mammoni peqquserluut ikinngutissarsiutigisiuk nunguppat taakkua ilassisinnaaniassammasi inigisani ittuinnartuni .
Annikitsutigut ilumoortoq annertuutiguttaaq ilumoorpoq . Annikitsutigut peqquserluttoq annertuutiguttaaq peqquserluppoq .
Inussiamik naalakkanut marlunnut kiffartorsinnaasoqanngilaq . Aappaami uumigiguniuk aappaa asassavaa , aappaa tulaavigiguniuk aappaa asiginnassavaa . Guuti mammonilu tamaasa kiffartorfigisinnaanngilasi . "
Tamakku tamaasa farisiiarit aningaasanik nuannarisallit tusarpaat Jiisusilu mitaatigalugu .
Taava taakkununnga oqarpoq : " Ilissi iluartuusutut inunnut saqquminiartarpusi Guutilli uummatisi ilisimavai . Inuimmi pingaartitaat Guutip isaani maajunnartuupput .
Inatsisit pruffiitillu Johannesi tikillugu pingaarnerpaatitaapput . Taamanerniit Guutip naalagaaffia nalunaajaatigineqalerpoq , tassungalu kikkulluunniit nakuuserlutik iserniarput .
Qilaalli nunallu nungunnissaat ajornannginneruvoq titarninnguup ataatsilluunniit inatsisinit peerneqarnissaanit .
Nuliani avillugu allamut katittoq allasiorpoq , avitamillu nuliartoq allasiorpoq .
Ataataq Aaperaat ! torlulavoq , naakkiginnga , Lazarusilu aallartiguk tikimi nuua imermut misullugu oqara nillarsaqqullugu ikualasorsuarmi matumani erloqisitaagama .
Jiisusi ajoqersukkaminut oqarpoq : " Tammartoqarsinnaanera pinngitsoorsinnaanngilaq , eqqanarli tamatumunnga pissutaasoq .
Taassumunnga pitsaanerusimassagaluarpoq aserorteriviup ujarattaa qungasianut qilerullugu imaanut igitaaguni minninnguit ilaannik tammartitsineranit .
Mianersoritsi ! Qatanngutit ajortuliorpat taava avoqqaariuk , peqqissimippallu isumakkeerfigiuk .
Naallu ullormut arfineq-marloriarluni ilinnut ajortulioraluarpat arfineq-marloriarlunilu ornittaraluarpatit oqarluni : Qanoq iliornera peqqissimissutigaara ! taava isumakkeerfigisaruk . "
Naalagaq akivoq : " Siinuppip naatsiiassartaatut atsigisumik uppersuseqaraluarussi morbærequt una oqarfigisinnaassagaluarparsi : Sorlat ilanngullugu kaanngarit immamullu ikkullutit ! taava naalassagaluarpaasi .
Taamattaaq ilissi ilissinnut suliareqqusat tamaasa suliarereerussigit ima oqassaasi : Kiffaavugut atunngitsut . Pisussaassuserput malillugu iliuinnarpugut . "
Jiisusi Jerusalemimukarluni Samariap Galilæallu killingatigoorpoq .
Illoqarfeeqqat ilaannut iseriartorluni pupissut qulit naammattoorpai . Ungaseqalugu qeqqiinnarlutik
Takugamigit oqarpoq : " Palasinut takutikkiartoritsi ! " Taakunnartillutillu pupeerupput .
Taannalu oqarfigaa : " Nikuillutit qimagutiinnarit , uppernerpit annaappaatit ! "
Farisiiarit aperimmanni Guutip naalagaaffia qaqugu tikiutissanersoq Jiisusip akivai : " Guutip naalagaaffia takussaalluni tikiutissanngilaq .
Ajoqersukkanulli oqarpoq : " Ullut nalliukkumaarput Inuup Ernerata ulluisa ilaannik ataasiinnarmilluunniit takorusuiffissasi , takussanngilarsili .
Oqarfigineqarumaarpusimi : Takuuk , uaniippoq ! imaluunniit : Takuuk , maaniippoq ! Taakunnaqinasili , malinneqinasilu .
Siullermilli anniangaassaaq eqqarleriinnillu ukunannga ajattugaassalluni .
Soorlumi Noap ulluini ittoq , taamatuttaaq Inuup Ernerata ullussaani ikkumaarpoq :
Taamani nerillutillu imerput , nuliartaarlutillu uinitsitaapput , ulloq Noap umiarsuarmut ikiffia tikillugu , ulersuarlu nalliuppoq tamaasalu nungutillugit .
Imaluunniit soorlu Lotip ulluini : Nerillutillu imerput , pisillutik tuniniaallutillu , naatitassanik ikkussuillutik illuliorlutillu ;
ullorli taanna Lotip Sodoma qimammagu innermik ikuallassaammillu qilammit siallerpoq tamaasalu nungutillugit .
Taamaakkumaarportaaq ullormi Inuup Ernerata saqqummersitaaffissaani .
Ullormi tassani illumi qaavaniittoq pigisani illumiittut aaniarlugit aqqanngikkili , taamatuttaarlu narsaammiittoq angerlanngikkili .
Lotip nulia eqqaamasiuk !
Oqaluttuuppaalu qasusuilluni qinuttuinnariaqarnermik assersuummik .
Taavami Guutip qinikkani naapertuilluartumik pineqartissannginnerpai ulloq unnuarlu torlorfigiuarpanni ? Utaqqisiinnassanerpai ?
Iluartuutillutik imminnut tatigisunut allanillu asissuisunut Jiisusip assersuut una oqaluttuaraa :
Farisiiari immikkoorluni qeqarpoq imalu qinulluni : Guuti , qutsavigaakkit inuttut allatut innginnama - ujajaasutut , iluaatsutut , allasiortutut uumatulluunniit ilanngaaserisutut .
Sabbatip-akunneranut marloriarlunga iisinnginniartarpunga pissarsiamalu tamarmik qulingi tunniuttarpakka .
Ilanngaaserisorli alisimalluni qeqarpoq isiniluunniit qilammut aarlortikkumanagit , sakissamigulli imminut tilluppoq oqarlunilu : Guuti , saammaannga ajortiliusunga !
Oqarfigaassi : Taannaavoq iluartuulluni angerlartoq , aappaa naami . Kinaluunniimmi imminut akitsisittoq nikanarsisitaassaaq imminullu nikanartittoq akitsisitaassalluni . "
Naalungissatittaaq kissumiarlugit Jiisusimukaappaat attoqqullugit ; ajoqersukkalli tamanna takugamikku avoqqaaraat ,
Jiisusilli meerannguit imminut qaaqquai oqarlunilu : " Meerannguit uannut qaaginnarlit , akornuseqinasigillu ; taakkuami Guutip naalagaaffia pigaat .
Ilumut oqarfigaassi : Kialuunniit Guutip naalagaaffia meerannguatut pinngikkuniuk iserfiginngilluinnassavaa . "
Juutini killisiuisoqatigiinni ilaasortaasut ilaata Jiisusi aperaa : " Ajoqersuisoq ajunngitsutit , qanoq iliussaanga inuuneq naassaanngitsoq kingornussariumallugu ? "
Jiisusip akivaa : " Sooq ajunngitsumik taavinga ? Allamik ajunngitsoqanngilaq , ataaseq kisimi , tassa Guuti .
Inassutit nalunngilatit : " Allasiussanngilatit , inuassanngilatit , tillissanngilatit , sallullutit nalunaajaassanngilatit , ataatallu anaanallu ataqqikkit ! " "
Oqarporli : " Inuusunninniit tamakku tamaasa maleruarpakka . "
Jiisusip tamanna tusaramiuk oqarfigaa : " Suli ataaseq amigaatigaat : Pigisatit tamaasa akigikkit piitsunullu agguaallugit , taava qilanni pisuussuteqalerumaarputit . Qaallutillu malinnga ! "
Angutip tamanna tusaramiuk aliasungaalerpoq , pisoorsuugamimi .
Jiisusip angut aliasungaalersoq takugamiuk oqarpoq : " Guutip naalagaaffianut isernissap pisuunut ila ajornassusia !
Tamatuminnga tusartut oqarput : " Taavami kina annassinnaava ? "
Jiisusi akivoq : " Inummut ajornartut Guutimut ajornanngillat . "
Petrusi oqarpoq : " Takuat , pigisavut tamaasa qimallugit malippatsigit . "
Jiisusip oqarfigai : " Ilumut oqarfigaassi : Kialuunniit Guutip naalagaaffia pissutigalugu illuminik , nuliaminik , qatanngutiminik , angajoqqaaminik meeqqaminilluunniit qimatsisup
Taakku aqqaneq-marluk ilaannit nigortippai oqarfigalugillu : " Takuat , Jerusalemimut majuarpugut , Inuullu Ernera pillugu pruffiitit allagarisimasaat tamarmik eqquutissapput :
Tamakkuali ilaannilluunniit paasisaqanngillat , oqaatsit tamakku taakkununnga isertugaapput oqaaserineqartullu paasinngilaat .
Jiisusip Jeriko qanillimmagu aqqusernup killingani issiavoq tappiitsoq qinnuuloorlunilu .
Inunnik sanioqquttoqartoq tusaagamiuk apeqqutigaa susoqarnersoq .
Oqaluttuuppaallu : " Tassaana Jiisusi Nazaretimioq sanioqquttoq . "
Taava torlulavoq : " Jiisusi , Daavip ernera , naakkiginnga ! "
Ingerlaartuni siulliusut avoqqaaraat nipangeqqullugu ; sulili nipitunerusumik suaarpoq : " Daavip ernera , naakkiginnga ! "
Jiisusi unippoq peqqusillunilu imminukaateqqullugu . Tikimmani Jiisusip aperaa :
Jiisusip oqarfigaa : " Tappissigit , uppernerpit annaappaatit . "
Taava erniinnaq tappissivoq , Jiisusilu malippaa Guutilu unnersiutigalugu . Inuillu tamarmik tamanna takuaat Guutilu nersorlugu .
Takunnittulli tamarmik oqalorujulerput oqarlutik : " Ajortuliortumut iserpoq illusimmaviginiarlugu . "
Zakæusili sassarpoq Naalakkamullu oqarluni : " Naalagaq , pigisama affaat piitsunut tunniutissavakka , pinngitsaaliinikkullu aningaasanik pissarsisimaguma sisamariaammik taarsiissaanga . "
Nunaqqataasali uumigigamikku aallartitsipput oqqersuillutik : Angut taanna uatsinnut kunngioqqunngilarput .
Taava kunngiusutut akuerineqarluni uterami kiffani aningaasanik tunisani qaaqqutippai qanoq iluanaaruteqarsimanerat paasiumallugu .
Siulleq sassarami oqarpoq : Naalagaq , pundiutit pundinik qulinik isertitsivoq .
Taava oqarpoq : Ajunngilaq , kiffaasutit pitsaasoq , annikitsutigut ilumoorsimagavit illoqarfiit qulit oqartussaaffigilissavatit .
Tullia sassarpoq oqarlunilu : Naalagaq , pundiutit pundinik tallimanik erniaqarpoq .
Taannalu oqarfigaa : Illoqarfiit tallimat naalagaaffigissavatit .
Taava aamma alla sassarpoq oqarlunilu : Naalagaq , aajuna pundiutit kakkissaammi toqqortarisimasara .
Naalagaata oqarfigaa : Nammineq oqaatsitit tunngavigalugit eqqartuutissavakkit , kiffapalaajusutit ! Nalunnginnamma angutaasunga sukannersoq ilinngisannik tigusisarlunga katersuisarlungalu siaruartigarinngisannik ,
sooq taava aningaasaatiga aningaaserivimmut ilinngiliuk ? Taava tikikkama erniaqalersimasoq tigussagaluarpara .
Kiffanilu oqarfigai : Pundimik paarisaanik arsaarsiuk qulinillu pilimmut tunniullugu .
Oqarfigaassimi : Peqartoq kinaluunniit tunineqassaaq , peqanngitsorli pigisaminik allaat arsaarneqassaaq .
Akeqqakkali uku uannik kunngeqarumanngitsut maanngaallugit isigitillunga toqorarsigit . "
Taama oqaloreerami Jerusalemip tungaanut ingerlaqqilerpoq .
Betfage Betanialu qaqqap Uuliap Qaqqaanik ateqartup eqqannguaniittut qanilligamigit ajoqersukkami ilaat marluk aallartippai
Aperineqarussilu sooq pituussaarissi akissaasi : Naalakkap atorfissaqartippaa . "
Ajoqersukkat taakku marluk aallarput , tikippaallu taanna , soorlu Jiisusi oqarsimasoq .
Taava piaraq taanna Jiisusimut aggiuppaat , qallersaatiminnillu qalleramikku Jiisusi qaavanut ingitippaat .
Ingerlavigisaanilu inuit qallersaatitik aqqusinermut siaartiterpaat .
Uuliap Qaqqaata atertariaa tikileraalu ajoqersugarpassuisa tamarmik nuannaarlutik nipituumik Guuti unnersiutigaat malunnangaartuliat takusimasatik tamaasa pillugit .
Imalu torlulapput : Pilluaqqusaali kunngi taanna , Naalakkap aqqani tikiuttoq ! Eqqissineqarli qilammi , naalannarsineqarli qutsinnermi !
Farisiiarit inuit akornanniittut Jiisusi oqarfigaat : " Ajoqersuisoq , ajoqersukkatit avoqqaarikkit ! "
Akivorli : " Oqarfigaassi : Taakku nipangeraluarpata ujaqqat torlulassapput . "
Illoqarfik qanillillugu takuleramiuk qissatigaa
oqarlunilu : " Illittaaq ullormi matumani ilisimagaluarukkutoq suna eqqississutissaralugu . Maannali tamanna illit isinnut isertorsimavoq .
Ullut tamaasa naalaffiup silarliani ajoqersuisarpoq . Palasiunerillu allakkanillu ilisimasut , inuillumi siulersortaasa tamarmik , toqunniaraluarpaat ;
Ullut ilaanni naalaffiup silarliani inunnut ajoqersuisoq iivangkiiliulu oqaluussissutigigaa palasiunerit allakkanillu ilisimasut utoqqaanertat ilagalugit ornippaat
aperalugulu : " Piginnaatitaaneq suna tunngavigalugu taamaaliorpit , imaluunniit kia taama piginnaatippaatit ? "
Akivai : " Uangattaaq ilissi apeqqutissaqarfigaassi . Oqarfigisinga :
Taava oqaloqatigiissutigilerpaat : " Oqarutta : Qilammit ! aperissavaatigut : Soormi upperinngilisiuk ?
Oqaruttali : Inunnit ! inuit tamarmik ujaqqanik milluussavaatigut Johannesip pruffiitiunera qularinngilluinnaramikku . "
Taavalu akivaat sumit pisuunera nalullugu .
Jiisusillu oqarfigai : " Taava uangattaaq oqarfigissanngilassi piginnaatitaaneq suna tunngavigalugu taamaaliortunga . "
Inuit assersuummik matuminnga oqaluttuuppai : " Angut viinnequteqarfiliorpoq , naasorissaasunullu attartortippaa nunamullu allamut aallarluni mulummersorniarluni .
Piffissaq nalliummat kiffami ilaat ataaseq naasorissaasunut aallartippaa viinnissat katersukkamik ilaat imminut tunniuteqqullugit . Naasorissaasulli kiffaq unatariarlugu aallartippaat soqartinnagu .
Taava kiffami ilaat alla aallartippaa ; taannattaaq unatareeramikku narrunarsareeramikkulu soqartinnagu utertippaat .
Kiisalu pingajussaanik kiffamik aallartitsivoq , taannattaarlu persuttarpaat ikilerlugu viinnequteqarfimmillu anisillugu .
Taava viinnequteqarfiutilik isumaliorpoq : Qanoq iliussaanga ? Ernera asasara aallartinniarpara . Qularnanngitsumik taanna innimigissavaat .
Naasorissaasulli takugamikku isumaqatigiillutik oqarput : Tassa kingornussisussaq . Toqutsigu , taava kingornussassaralui pissavavut .
Viinnequteqarfimmillu anisippaat toqullugulu . Taava viinnequteqarfiutillup taakku qanoq pissavai ?
Ornillugit toqussavai viinnequteqarfillu allanut tunniullugu . " Tamanna tusaramikku oqarput : " Taama pisoqanngikkili . "
Jiisusilli isigai oqarfigalugillu : " Allassimasormi una qanoq isumaqarpa :
Jiisusilu alaatsinaappaat aallartitsivigalugulu ilumoortuusaarlutik alapernaasertussanik oqaasiisigut napitinniarlugu pisortanut naalagaatitamullu tunniukkumallugu eqqartuuteqqullugu .
Taakkualu aperaat : " Ajoqersuisoq , nalunngilarput eqqortumik oqalullutit ajoqersuisutit kinaassusersiornallu , Guutilli aqqutigeqqusaa ilumoortumik ajoqersuutigigit .
Jiisusilli paasigamiuk peqqusersusaarniartut oqarfigai :
Oqarfigai : " Taavami kaasari tunisiuk kaasarip piinik Guutilu Guutip piinik . "
Oqaasiisigullu inuit tutsaanni napitissinnaanngilaat , akissutaalu tupigusuutigaat nipangiinnarlutillu .
Saddukiiarit , taakku makinnissaqannginnerarlugu oqartartut , tikiupput aperalugulu :
Qatanngutigeeqarpoq arfineq-marluusunik . Siulliulluni nuliartoq qitornaqarani toquvoq .
Kiisalu arnaq taanna aamma toquvoq .
Taava kia arlaata toqusut makiffissaanni nuliarissavaa ? Tamarmimmi nuliarisimagaluarpaat . "
Jiisusip akivai : " Silarsuup matuma qitornai nuliartarlutillu uinitsitaasarput ,
silarsuulli aappaanut pinissamut toqusunillu makinnissamut qinngaqqunnanngitsut nuliassanatillu uinitsitaassanngillat .
Toqusullumi makittussaanerat Mosesip nalunaarpaa kakillarnaqutit eqqartoramigit , Naalagaq taagamiuk " Aaperaap Guutianik Iisaallu Guutianik Jaakullu Guutianik " .
Guutimi toqusut Guutiginngilaat , inuusulli Guutigaat , taassumunnga tamarmik inuummata . "
Aperai : " Qanoq oqartoqarsinnaava Kristusi Daavip ernerigaa ?
Inuit tamarmik tusaatillugit ajoqersukkaminut oqarpoq :
Uillarnerit pigisaannik nunguuttarpaat takoqqusaaginnarlutillu sivisuumik qinusarlutik . Taamaattumik taakku suli sukannernerungaartumik eqqartuunneqassapput . "
Jiisusi qiviarami takulerpai pisoorsuit tunissutiminnik naalaffiup aningaasanik nakkaatitsivianut nakkaatitsisut .
Takuaattaaq uillarneq piitsoq aningaasannguanik marlunnik ikisisoq ,
Ilaasa oqaluuserimmassuk naalaffik ujaqqanik kusanartunik tassungalu tunissutinik pinnersarsimasoq oqarpoq :
Taava aperaat : " Ajoqersuisoq , qaqugu tamanna pissava , sunalu nalliutilerneranut nalunaaqutaassava ? "
Akivoq : " Mianersoritsi tammartinneqaqqunasi . Amerlasuummi uanga atera atorlugu tikiukkumaarput uangaanerarlutik aamma piffissaq qanillinerarlugu . Taakku malinniaqinasigit !
Sorsuttunik pikitsitsisunillu tusarussi annilaarutigeqinasigit . Taamami pisoqaqqaarallassaaq , imaanngilarli naggatissaq erniinnaq nalliutissasoq . "
Taava oqarfigai : " Inuiaammi pikitsitsiumaarput inuiannut naalagaaffillu naalagaaffimmut .
Nunami sajunnersuaqartarumaarpoq sumilu tamani kaannersuaqartarumaarluni nappaassuaqarlunilu toqoraataasunik ; amiilaarnartorsuarnik pisoqarumaarpoq nalunaaqutillu angisuut qilammit saqqummerumaarlutik .
Tamakkuli tamarmik pitinnagit tigusarissavaasi qinugissallusilu ; tunniutissavaasilu synagoginut parnaarussivimmullu pisillusi , ateralu pillugu kunnginut naalagaatitanullu sassartinneqarumaarpusi .
Eqqaamasiuk qanoq ilillusi illersornissarsi eqqarsaatigereertariaqannginnassiuk ,
Killuutigineqarumaarpusi allaat angajoqqaassinnit qatanngutissinnillu , eqqarlissinnit ikinngutissinnillu ; ilasilu toqumut eqqartuussaatikkumaarpaat ,
ateralu pillugu tamanit uumissorneqassaasi .
Nujarli ataasiinnarluunniit niaqqussinnit tammassanngilaq .
Pinertusaarnissigut inuunersi pigittuinnassavarsi .
Takugussiuk Jerusalemi sakkutuunit unguneqarsimasoq , taava nalussanngilarsi piuneerussaaffissaa qanillisoq .
Eqqanaq ulluni taakkunani ernisussat milutsitsisullu , naalliunnartoq nunami angissaqimmat kamannerlu inuiannut ukununnga nalliukkumaarluni .
Panamik ipittumik orlorartinneqassapput tigusatullu inuiannut Guutimik nalusunut tamanut aallarunneqarumaarlutik , Jerusalemilu Guutimik nalusunit tullaanneqassaaq Guutimik nalusunut piffissarititaasut naatserlugit .
Nalunaaquteqarumaarpoq seqinermi , qaammammi ullorissanilu ; nunarsuarmilu inuiaat annilaangalissapput nalornisuulissallutillu imaq qaartarnerillu ittuttorsuanngorpata .
Inuit sapingajalivissapput annilaanganermit silarsuarmilu qanoq pisoqarumaarneranut ersinermit , qilaammi nukingi aalatinneqarumaarmata .
Taamaalippallu isigiumaarpaat Inuup Ernera nuissamiilluni aggersoq pissarsuulluni naalannassuseqangaarlunilu .
Tamakkulu pilerpata nikuigitsi niaqqusilu massitsillugit aniguisitaanissarsimi qanillimmat . "
Assersuummillu oqaluttuuppai : " Figenequt orpiillu allat tamaasa isigeriarsigit .
Tamakku tamaasa takulerussigit ilisimassavarsi Guutip naalagaaffia qanillisoq .
Ilumut oqarfigaassi : Tamakku tamaasa pereersinnagit eqqarleriit uku nungussanngillat .
Qilak nunalu nungussapput oqaatsikkali nungunngisaannassapput .
Eqqumajuarniaritsi , qinugitsilu nukissaqartitaaqqullusi pisussat suut tamaasa qimarratigisinnaaqqullugit Inuullu Ernerata saavani atasinnaaqqullusi . "
Ullukkut naalaffiup silarliani ajoqersuisarpoq unnukkulli qaqqamut Uuliap Qaqqaanik atilimmut unnuiartortarluni .
Nalliussineq seernarsaateqanngitsumik timiusartorfiusoq poorskimik taaneqartartoq qanillivoq .
Palasiunerit allakkanillu ilisimasut periusissarsiorput Jiisusi qanoq ilillugu toqussanerlugu , inuimmi ersigigamikkit .
Taava Saatanip Judasi Iskariotimik taaneqartoq , apustilit aqqaneq-marluk ilaat , pulaffigaa ;
Judasillu palasiunerit naalaffimmilu nakkutilliisut naalagaat saaffigai oqaloqatigiissutigalugu qanoq ililluni Jiisusi taakkununnga pisissagini .
Saaffigisai nuannaalerput , isumaqatigiippullu tamanna aningaasanik akissarsissutigissagaa .
Taava nalliussinermi seernarsaateqanngitsumik timiusartorfiusumi ulloq savaaqqamik poorskisiutissamik toqutsiffissaq nalliuppoq .
Jiisusillu Petrusi Johannesilu aallartippai oqarluni : " Poorskisiummik nerinissarput piareersariartorsiuk . "
Taakkua aperaat : " Sumi piareersaqquiuk ? "
Akivai : " Illoqarfimmut pigussi naapikkumaarparsi angut qummuattamik imertaasisartoq . Taanna illumut iserfissaanut malissiuk ,
Taava takutissavaa ini qulleq angisooq akisaasalersugaq ; tassani piareersaassaasi . "
Anipput nanillugulu ini Jiisusip oqaatigisaatut ittoq , poorskisiutissarlu piareersarpaat .
Piffissaq nalliummat apustilit ilagalugit nerrivimmut inissippoq ,
Taava ermuseq tiguaa , qujallunilu oqarpoq : " Manna tigusiuk ilissinnullu agguaallugu .
Timiusarlu tiguaa , qujallunilu aggorpaa , taakkununngalu tunniullugu oqarpoq : " Tassa timiga ilissi pillusi tunniunneqartoq . Taamaaliortaritsi uanga eqqaaniarlunga ! "
Takusiulli , killuussisima uanga peqatigalunga assani nerrivimmiitippaa .
Taavalu akunnerminni oqallissutigilerpaat kina arlartik taamaaliorniartuunersoq .
Oqqassutigilerpaattaaq kina arlartik ilaminit annerusutut naatsorsuunneqassanersoq .
Taava Jiisusi taakkununnga oqarpoq : " Inuiaat kunngiisa naalagaaffigisarpaat , naalakkersuisullu avaaginnittunik taaneqartittarput .
Ilissi taamaassanngilasi ; akornassinnili annersarsi nukarlersassitut issaaq siulersuisorlu kiffartortutut .
Kinami annerua : Nerrivimmi inissisimasoq imaluunniit kiffartuussisoq ? Tassaannginnerpa nerrivimmi inissisimasoq ? Uangali akornassinni kiffartortutut ippunga .
Siimuut , Siimuut ! Saatanip piumavaasi qajuusiassatut nakkalatserumallusi ,
uangali qinnuppakkit uppersutsit soraaqqunagu . Qaqugulu saakkuit qatanngutitit nakussatsikkigit . "
Siimuut-Petrusi oqarpoq : " Naalagaq , piareersimavunga parnaarussaaqatigissallutit toqoqatigissallutillu . "
Akivorli : " Oqarfigaakkit Petrusi , unnuaq manna kukkukooq angutiviaq qarlortinnagu uannik ilisarisimanninnerit pingasoriarlutit miserratigissavat . "
Taava Jiisusip oqarfigai : " Taamani aningaasivilisartinnasi pooqattalisartinnasilu aloquteqartinnasilu aallartikkassi amigaateqarnerpisi ? " " Naamik , " akipput .
Taava oqarfigai : " Maannakkulli aningaasiveqartup taanna nassassavaa taamatuttaaq pooqattani . Panaqanngitsullu qallersaanni tunissavaa panamillu pisilluni .
Oqarfigaassimi : Allassimasut uku uannut eqquutissapput : " Inatsisinillu unioqqutitsisunut ilaliussaavoq . " Maannalu qanoq pineqarnissara tikippara . "
Taava Jiisusi anivoq pisarnermisullu Uuliap Qaqqaanut ingerlalluni , ajoqersugaasalu ilagaat .
Tassunga pigami ajoqersukkani oqarfigai : " Qinugitsi usserneqaqqunasi ! "
Qimagupporlu miloriarnertut ungasitsigisumut , seeqqummerlunilu qinulerpoq :
Taava inngili qilammit taassumunnga takutippoq nakussatsillugulu .
Annilaanganermini suli ilungersornerulluni qinulerpoq , kiagunnerilu soorlu aap kuserneri nunamut nakkaasut .
Qinoreerami nikuippoq , ajoqersukkaminullu uterami tikippai sinittut aliasunnermit sapilerlutik ,
oqarfigaalu : " Sooq sinippisi ? Nikuigitsi qinullusilu usserneqaqqunasi . "
Suli oqalutsillugu inuit tikiupput taanna Judasimik atilik taakkua aqqaneq-marluk ilaat siulliulluni , taassumalu Jiisusi ornippaa kunikkumallugu .
Jiisusip najortaasa takugamikku qanoq pisoqalersoq aperipput : " Naalagaq , panalersuutissavavut ? "
Ilaatalu palasiunerup kiffaa panarpaa talerperlermik siutaarlugu .
Jiisusi oqarpoq : " Taamaalioqinasi ! " Kiffallu siutaa attorlugu ajorunnaarsippaa .
Taava Jiisusip palasiunerit naalaffimmilu nakkutilliisut naalagaat utoqqaanertallu tigusariumalluni ornigussimasut oqaluffigilerpai : " Panalisarlusi anaatalisarlusilu tigujartorpassinga , soorlu tassa piiaasuusunga .
Ullut tamaasa naalaffimmi najortarsimagaluarpassi , attuallanngilassingaluunniit ; tamassali piffissarsi , taartullu pissaaneq pigaa . "
Tigusarigamikku palasiunerup illuanut aallaruppaat ; Petrusili ungasianiit malinnaavoq .
Palasiunerup illuata kaajaluisaata qeqqani ikumatitsipput ikumatitarlu ilullugu inississimallutik , Petrusittaaq taakkua akornannut ingippoq .
Arnat kiffaasut ilaata ikumatitap killingani issiasoq takugamiuk isigeqqissaariarlugu oqarpoq : " Unattaaq ilagaa . "
Petrusilli tamanna miserratigaa oqarluni : " Arnaq-aa , ilisarisimanngilara . "
Kinguninngua allap aamma takulerpaa oqarfigalugulu : " Ilaa illittaaq taakkua ilagaatsit ? " Petrusili akivoq : " Uumaangaa , taamaanngilluinnarpoq . "
Nalunaaquttap-akunnera ataaseq missiliorlugu qaangiuttoq suli allap uppernarsarpaa oqarluni : " Ilumut , taannattaaq ilagaa ; Galilæamiuuvorlumi . "
Petrusili oqarpoq : " Uumaangaa , naluara suna pinerit . " Taama oqarniariartorlu kukkukooq angutiviaq qarlorpoq .
Naalakkap Petrusi qiviarpaa , Petrusillu Naalakkap imminut oqaasii eqqaalerpai : " Kukkukooq angutiviaq unnuaq manna qarlortinnagu pingasoriarlutit miserratigiumaarparma . "
Angutit Jiisusimik paarsisut mitaatigaat patittarlugulu ,
kiinaalu uleriarlugu oqarfigaat : " Eqqoriaagit ! Kiaana patikkaatit ? "
Allarpassuarnillu mitalliutaasunik oqaluffigaat .
Qaammarmat inuit utoqqaanertaasa palasiunerit allakkanillu ilisimasut katisimaqatigaat , Killisiuisoqatigiinnullu sassartippaat
aperigaluarumalu akinavianngilasi .
Taava tamarmik oqarput : " Tassa Guutip erneraatit ? " Akivai : " Soorlu oqartusi , taannaavunga . "
Taamaasimmat oqarput : " Uppernarsaatinik pisariaaruppugut ; tamannami nammineq qarnganit tusareerparput . "
Taava katersorsimasut tamarmik nikuipput Pilatusimukaallugulu .
Pilatusip aperaa : " Juutit kunngigaatsit ? " Akivorlu : " Soorlu nammineq oqartutit . "
Taava Pilatusi palasiunernut inunnullu oqarpoq : " Inuk una pinerluutaanik nassaarfiginngilara . "
Sukakkaluttuinnarpulli : " Inuit Judæami tamarmi najugaqartut ajoqersuummigut kamattunngortippai ; Galilæamit aallartikkami manna allaat anguaa . "
Pilatusip tamanna tusaramiuk Galilæamiuunersoq apeqqutigaa ;
paasigamiullu Herodesimut innuttaasoq taassumunnga aallartippaa taanna aamma ulluni taakkunani Jerusalemimiimmat .
Herodesip Jiisusi takugamiuk nuannaatsaqaaq . Naapinnissaami qangali kissaatigisimavaa tusaamasarigamiuk neriukkamilu nalunaaqummik taassumannga pisumik takussalluni .
Ulloq taanna Herodesi Pilatusilu ikinngutigiilerput , siornatigut akerariissimagaluaramik .
Jiisusi aallarukkamikku angut Siimuumik atilik , Kyrenemioq , narsaammiit aggersoq unitsippaat . Taassumunnga sanningasulik ersukkiutitippaat Jiisusip kingornaniilluni ingerlateqqullugu .
Inuppassuit malinnipput ; ingerlaqataapputtaaq arnat kappialasut Jiisusi upillugu .
Taakku Jiisusip qiviarpai oqarluni : " Jerusalemip panii ukorsii , qissatigeqinasinga , ilissili nammineq pillusi qitornasilu pillugit qiagitsi !
Taava qaqqanut oqarumaarput : Nakkarfigitigut ! qattunernullu : Matoortigut !
Orpimmi uummaasoq taama pigamikku qanormi taava toqunikoq pissavaat ? "
Allattaaq , pinerluttut marluk , aallarunneqarput taanna peqatigalugu toqutaassammata .
Niaqornamik atilik tikikkamikku Jiisusi sanningasulimmut kikiattorpaat pinerluttut ilagitillugit , aappaa talerpiata tungaani aappaalu saamiata tungaani .
Jiisusili oqarpoq : " Ataataq , isumakkeerfigikkit suliartik nalummassuk . " Taava atisai immeraatigalugit imminnut agguaappaat .
Inuppassuillu tassaniillutik isiginnaarput . Killisiuisoqatigiittaaq mitappaat oqarlutik : " Allat annaattaramigit maanna imminut annaanniarli Guutip tanitarippani , taanna qinigaasoq . "
Sakkutuuttaaq ornillugu mitaatigaat . Seernartumik isaassivigaat
Qulaatigummi allagartalerneqarsimavoq ima : " Tassa juutit kunngiat " .
Jiisusi akivoq : " Ilumut oqarfigaakkit : Ullumi Paratiisimeeqatigiumaarparma . "
Maannalu nalunaaquttap-akunnerisa arfernat missiliuleraa nunarsuarmi tamarmi akunnerit qulingiluaat tikillugu
Sakkutuut naalagaata qanoq pisoqartoq takugamiuk Guuti unnersiutigaa oqarluni : " Ilumut angut taanna iluartuuvoq . "
Inuppassuit tamarmik isiginnaariakaasimasut tamakku taamaalisut takugamikkit sakissatik tilluppaat angerlarlutillu .
Aqqaramiuk ilupaassiamut immuppaa qaarsumilu ilivissiamut suli atorneqarsimanngitsumut ilillugu .
Tamanna pivoq ullormi piareersarfiusumi sabbati aallartinngitsiartoq .
Arnat Galilæamiit Jiisusi ilagalugu tikiussimasut malinnipput , takuaallu iliveq qanorlu timaa tassunga ilineqartoq .
Uteramik tarnutissanik tipigissunik uulianillu piareersaapput . Sabbatisiornerli naatserlugu uninngaannarput inatsisini inassutaasoq malillugu .
Sabbatip-akunnerata ulluisa siullianni ullaaralaannguaq arnat tarnutissanik tipigissunik piareersarsimasaminnik nassarlutik ilivermut pipput .
Takuaat ujarak ilivermit assakartinneqarsimasoq ,
iseramillu Naalakkap Jiisusip timaa kingorarpaat .
Nalornisoorlutilli tassani uninngatillugit tassanngaannaq angutit marluk akisuttunik atisallit sioraanni saqqummerput .
Arnat annilaaqaat kiinnatillu nakatillugit ; angutilli arnat oqarfigaat : " Sooq uumasoq toqungasuni ujarpisiuk ?
Maaniinngilaq , makissimavoq . Eqqaamasiuk Galilæamiikkallarami qanoq oqaluffigigaasi ,
Taava oqaasii eqqaalerpaat .
Ullorli taanna ajoqersukkat ilaat marluk illoqarfeeqqamut Jerusalemimit stadienik 60-inik ungasissuseqartumut Emmausimik atilimmut ingerlapput .
Pisimasut tamakku tamaasa oqaloqatigiissutigaat .
Ingerlanerminni oqaloqatigiillutik akioriitsillugit Jiisusi nammineq tikiuppoq ingerlaqatigilerlugillu .
Isitilli takunnitsaalisaammata ilisarinngilaat .
Aperaalu : " Sunaana ingerlatillusi oqaloqatigiissutigigissi ? " Unipput aliasuppalullutik ,
aappaatalu Kleofasimik atillip akivaa : " Jerusalemimukarsimasuni taannatuaanerputit sianigisaqanngitsoq ulluni makkunani tassani pisimasunik ? "
" Sunik ? " , aperivoq . Akipput : " Eqqartorippununa Jiisusi Nazaretimioq pruffiitiusoq Guutip inuillu tamarmik takkuanni suliamigut oqaatsimigullu malunnaateqangaartoq
- qanoq palasiunerisatta killisiuisoqatigiinnilu ilaasortatta toqutassanngortikkaat sanningasulimmullu kikiattorlugu .
Taava oqarfigai : " Sianiitsuususi pruffiitillu oqaasiinik tamanik upperumaarnertuujususi ,
Kristusi taamatut anniartussaannginnerpa naalannarsivissaminullu isissalluni ? "
Mosesi pruffiitillu tamaasa aallarniutigeriarlugit Allakkani tamani imminik pilluni allassimasunik nassuiaaffigai .
Illoqarfeeraq ornigartik tikilluinnaleramikku Jiisusi ingerlaannarumasuusaarpoq .
Nerrivimmeeqatigitillugillu timiusaq tiguaa , pilluaqqusillunilu aggorpaa taakkununngalu tunniullugu .
Taava isaat uisitaapput ilisarilerpaallu ; taakkununngali takussaajunnaarpoq .
Imminnut oqarfigipput : " Uummativut kissalersimannginnerpat aqqutitsinni oqaluffigimmatigut Allakkanillu nassuiaalluta ? "
Erniinnaq nikuipput Jerusalemimullu uterlutik , tassanilu naapippaat taakku aqqanillit allallu tamarmik katersuussimasut
imalu oqartut : " Naalagaq ilumut makissimavoq , Siimuullu takusimavaa . "
Namminnerlu oqaluttuaraat aqqutiminni qanoq pisoqarsimanera qanorlu timiusaq aggormagu ilisarigitsik .
Tamakkuninnga eqqartuisillugit Jiisusi akornanniilerpoq oqarfigalugillu : " Eqqissigitsi ! "
Ersilerput annilaaqalutillu isumaqaramik takusartik anersaaginnaasoq .
Oqarfigaali : " Sooq annilaaqaasi , aamma sooq uummatissigut qularpisi ?
Assakka isikkakkalu takusigit - uangaavunga . Satseriarsinga isigalungalu ; anersaaq uineqaranilu saaneqanngilaq , takusinnaavarsili uanga anersaaqarlungalu saaneqartunga . "
Taama oqarami assani isikkanilu nittarpai .
Aalisagaminermik siatamik tunivaat ,
Taava oqarfigai : " Tamassa ilissinniikkallarama oqaaserisakka : Tamakku Mosesip inatsisaani pruffiitinilu tussiaatinilu uanga pillunga allassimasut tamarmik eqquutissapput . "
Taava siuneqassusiat ammarpaa Allakkat paasisinnaalersillugit ,
oqarfigaalu : " Ima allassimavoq : Kristusi anniassaaq ullullu pingajuanni toqusunit makissalluni ,
tamakkulu tamaasa ilissi nalunaajaassutigissavasi .
Ataatama ilissinnut neriorsuutigisaa uanga aallartikkumaarpara ; illoqarfimmiiginnaritsili pissaanermik qutsissumit pisumik atitinneqarserlusi . "
Jiisusip illoqarfimmit aneqatigai Betaniap eqqaanukaqatigalugit , assanilu qullarpai pilluaqqullugillu .
