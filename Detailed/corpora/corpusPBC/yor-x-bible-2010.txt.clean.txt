IBẸRẸ ihinrere Jesu Kristi , Ọmọ Ọlọrun .
O si ṣe li ọjọ wọnni , Jesu jade wá lati Nasareti ti Galili , a si ti ọwọ́ Johanu baptisi rẹ̀ li odò Jordani .
Lojukanna bi o si ti goke lati inu omi wá , o ri ọrun pinya , Ẹmi nsọkalẹ bi àdaba le e lori :
Ohùn kan si ti ọrun wá , wipe , Iwọ ni ayanfẹ Ọmọ mi , ẹniti inu mi dùn si gidigidi .
Bi o si ti nrìn leti okun Galili , o ri Simoni ati Anderu arakunrin rẹ̀ , nwọn nsọ àwọn sinu okun : nitoriti nwọn ṣe apẹja .
Jesu si wi fun wọn pe , Ẹ mã tọ̀ mi lẹhin , emi o si sọ nyin di apẹja enia .
Lojukanna nwọn si fi àwọn wọn silẹ , nwọn si tọ̀ ọ lẹhin .
Bi o si ti lọ siwaju diẹ , o ri Jakọbu ọmọ Sebede , ati Johanu arakunrin rẹ̀ , nwọn wà ninu ọkọ̀ , nwọn ndí àwọn wọn .
Nwọn si lọ si Kapernaumu ; lojukanna o si wọ̀ inu sinagogu li ọjọ , isimi , o si nkọ́ni .
Ẹnu si yà wọn si ẹkọ́ rẹ̀ : nitoriti o nkọ́ wọn bi ẹniti o li aṣẹ , kì isi ṣe bí awọn akọwe .
Ọkunrin kan si wà ninu sinagogu wọn , ti o li ẹmi aimọ́ ; o si kigbe soke .
Jesu si ba a wi , o wipe , Pa ẹnu rẹ mọ́ , ki o si jade kuro lara rẹ̀ .
Nigbati ẹmi aimọ́ na si gbé e ṣanlẹ , o ke li ohùn rara , o si jade kuro lara rẹ̀ .
Hà si ṣe gbogbo wọn , tobẹ̃ ti nwọn fi mbi ara wọn lẽre , wipe , Kili eyi ? ẹkọ́ titun li eyi ? nitoriti o fi agbara paṣẹ fun awọn ẹmi aimọ́ , nwọn si gbọ́ tirẹ̀ .
Lojukanna okikí rẹ̀ si kàn yi gbogbo ẹkùn Galili ká .
Nigbati nwọn si jade kuro ninu sinagogu , lojukanna nwọn wọ̀ ile Simoni ati Anderu , pẹlu Jakọbu ati Johanu .
Iya aya Simoni si dubulẹ aìsan ibà , nwọn si sọ ọ̀ran rẹ̀ fun u .
O si wá , o fà a lọwọ , o si gbé e dide ; lojukanna ibà na si fi i silẹ , o si nṣe iranṣẹ fun wọn .
O si dide li owurọ̀ ki ilẹ to mọ́ , o si jade lọ si ibi iju kan , nibẹ li o si ngbadura .
Simoni ati awọn ti o wà pẹlu rẹ̀ si nwá a .
Nigbati nwọn si ri i , nwọn wi fun u pe , Gbogbo enia nwá ọ .
O si wi fun wọn pe , Ẹ jẹ ki a lọ si ilu miran , ki emi ki o le wasu nibẹ̀ pẹlu : nitori eyi li emi sá ṣe wá .
O si nwãsu ninu sinagogu wọn lọ ni gbogbo Galili , o si nlé awọn ẹmi èṣu jade .
Ọkunrin kan ti o dẹtẹ si tọ̀ ọ wá , o si kunlẹ niwaju rẹ̀ , o si mbẹ̀ ẹ , o si wi fun u pe , Bi iwọ ba fẹ , iwọ le sọ mi di mimọ́ .
Jesu ṣãnu rẹ̀ , o nà ọwọ́ rẹ̀ , o fi bà a , o si wi fun u pe , Mo fẹ , iwọ di mimọ́ .
Bi o si ti sọ̀rọ , lojukanna ẹ̀tẹ na fi i silẹ ; o si di mimọ́ .
Ṣugbọn o jade , o si bẹrẹ si ikokiki , ati si itàn ọ̀ran na kalẹ , tobẹ̃ ti Jesu kò si le wọ̀ ilu ni gbangba mọ́ , ṣugbọn o wà lẹhin odi nibi iju : nwọn si tọ̀ ọ wá lati ìha gbogbo wá .
NIGBATI o si tún wọ̀ Kapernaumu lọ lẹhin ijọ melokan ; okikí kàn yiká pe , o wà ninu ile .
Nwọn si wá sọdọ rẹ̀ , nwọn gbé ẹnikan ti o li ẹ̀gba tọ̀ ọ wá , ẹniti mẹrin gbé .
Nigbati nwọn kò si le sunmọ ọ nitori ọ̀pọ enia , nwọn si ṣí orule ile nibiti o gbé wà : nigbati nwọn si da a lu tan , nwọn sọ akete na kalẹ lori eyiti ẹlẹgba na dubulẹ .
Nigbati Jesu ri igbagbọ́ wọn , o wi fun ẹlẹgba na pe , Ọmọ , a dari ẹ̀ṣẹ rẹ jì ọ .
Ṣugbọn awọn kan ninu awọn akọwe wà ti nwọn joko nibẹ̀ , nwọn si ngbèro li ọkàn wọn , wipe ,
Lojukanna bi Jesu ti woye li ọkàn rẹ̀ pe , nwọn ngbèro bẹ̃ ninu ara wọn , o wi fun wọn pe , Ẽṣe ti ẹnyin fi nrò nkan wọnyi ninu ọkàn nyin ?
Ṣugbọn ki ẹ le mọ̀ pe , Ọmọ-enia li agbara li aiye lati dari ẹ̀ṣẹ jìni , ( o wi fun ẹlẹgba na pe , )
O si dide lojukanna , o si gbé akete na , o si jade lọ li oju gbogbo wọn ; tobẹ̃ ti ẹnu fi yà gbogbo wọn , nwọn si yìn Ọlọrun logo , wipe , Awa ko ri irú eyi rí .
O si tún jade lọ si eti okun ; gbogbo ijọ enia si wá sọdọ rẹ̀ , o si kọ́ wọn .
Bi o si ti nkọja lọ , o ri Lefi ọmọ Alfeu , o joko ni bode , o si wi fun u pe , Mã tọ̀ mi lẹhin . O si dide , o tọ̀ ọ lẹhin .
O si ṣe , bi o si ti joko tì onjẹ ni ile rẹ̀ , ọ̀pọ awọn agbowode ati ẹlẹṣẹ wá bá Jesu joko pẹlu awọn ọmọ-ẹhin rẹ̀ : nitoriti nwọn pọ̀ nwọn si tọ̀ ọ lẹhin .
Nigbati awọn akọwe ati awọn Farisi si ri i ti o mbá awọn agbowode ati awọn ẹlẹṣẹ jẹun , nwọn wi fun awọn ọmọ-ẹhin rẹ̀ pe , Ẽtiri ti o fi mba awọn agbowode ati awọn ẹlẹṣẹ jẹ , ti o si mba wọn mu ?
Nigbati Jesu gbọ́ , o wi fun wọn pe , Awọn ti ara wọn le kì iwá oniṣegun , bikoṣe awọn ti ara wọn ko da : Emi ko wá lati pè awọn olododo , bikoṣe awọn ẹlẹṣẹ si ironupiwada .
Awọn ọmọ-ẹhin Johanu , ati awọn ọmọ-ẹhin awọn Farisi a ma gbàwẹ : nwọn si wá , nwọn si bi i pe , Ẽṣe ti awọn ọmọ-ẹhin Johanu , ati awọn ọmọ-ẹhin awọn Farisi fi ngbàwẹ , ṣugbọn awọn ọmọ-ẹhin rẹ ko gbàwẹ ?
Jesu si wi fun wọn pe , Ẹnyin le mu ki awọn ọmọ ile iyawo gbàwe , nigbati ọkọ iyawo mbẹ lọdọ wọn ? niwọn igbati nwọn ni ọkọ iyawo lọdọ wọn , nwọn kò le gbàwẹ .
Ṣugbọn ọjọ mbọ̀ nigbati a o gbà ọkọ iyawo lọwọ wọn , nigbana ni nwọn o gbàwẹ ni ijọ wọnni .
Ko si ẹniti ifi idãsa aṣọ titun mọ ogbologbo ẹ̀wu ; bi bẹ̃ko eyi titun ti a fi lẹ ẹ a fà ogbologbo ya , aṣọ a si ma ya siwaju .
O si ṣe , bi Jesu ti nkọja lọ lãrin oko ọkà li ọjọ isimi ; awọn ọmọ-ẹhin rẹ̀ bẹ̀rẹ si ima ya ipẹ́ ọkà bi nwọn ti nlọ .
Awọn Farisi si wi fun u pe , Wo o , ẽṣe ti nwọn fi nṣe eyi ti kò yẹ li ọjọ isimi ?
O si wi fun wọn pe , Ẹnyin kò ti kà ohun ti Dafidi ṣe , nigbati o ṣe alaini , ti ebi si npa a , on , ati awọn ti o wà lọdọ rẹ̀ ?
O si wi fun wọn pe , A dá ọjọ isimi nitori enia , a kò dá enia nitori ọjọ isimi :
Nitorina Ọmọ-enia li oluwa ọjọ isimi pẹlu .
O si tún wọ̀ inu sinagogu lọ ; ọkunrin kan si mbẹ nibẹ̀ ti ọwọ́ rẹ̀ kan rọ .
Nwọn si nṣọ ọ , bi yio mu u larada li ọjọ isimi ; ki nwọn ki o le fi i sùn .
O si wi fun ọkunrin na ti ọwọ́ rẹ̀ rọ pe , Dide , duro larin .
O si wi fun wọn pe , O tọ́ lati mã ṣe rere li ọjọ isimi , tabi lati mã ṣe buburu ? lati gbà ẹmí là , tabi lati pa a run ? nwọn si dakẹ .
Nigbati o si fi ibinu wò gbogbo wọn yiká , ti inu rẹ̀ bajẹ nitori lile àiya wọn , o wi fun ọkunrin na pe , Nà ọwọ́ rẹ . O si nà a : ọwọ́ rẹ̀ si pada bọ̀ sipò gẹgẹ bi ekeji .
Awọn Farisi jade lọ lojukanna lati ba awọn ọmọ-ẹhin Herodu gbìmọ pọ̀ si i , bi awọn iba ti ṣe pa a .
O si wi fun awọn ọmọ-ẹhin rẹ̀ pe , ki nwọn mu ọkọ̀ kekere kan sunmọ on , nitori ijọ enia , ki nwọn ki o má bà bilù u .
Ati awọn ẹmi aimọ́ , nigbàkugba ti nwọn ba ri i , nwọn a wolẹ niwaju rẹ̀ , nwọn a kigbe soke , wipe , Iwọ li Ọmọ Ọlọrun .
O si kìlọ fun wọn gidigidi pe , ki nwọn ki o máṣe fi on hàn .
O si gùn ori òke lọ , o si npè ẹnikẹni ti o fẹ sọdọ rẹ̀ : nwọn si tọ̀ ọ wá .
Nigbati awọn ibatan rẹ̀ si gbọ́ eyini , nwọn jade lọ lati mu u : nitoriti nwọn wipe , Ori rẹ̀ bajẹ .
Awọn akọwe ti o ti Jerusalemu sọkalẹ wá , wipe , O ni Beelsebubu , olori awọn ẹmi èṣu li o si fi nlé awọn ẹmi èṣu jade .
O si pè wọn sọdọ rẹ̀ , o si fi owe ba wọn sọrọ pe , Satani yio ti ṣe le lé Satani jade ?
Bi ijọba kan ba si yàpa si ara rẹ̀ , ijọba na kì yio le duro .
Bi ile kan ba si yàpa si ara rẹ̀ , ile na kì yio le duro .
Bi Satani ba si dide si ara rẹ̀ , ti o si yàpa , on kì yio le duro , ṣugbọn yio ni opin .
Kò si ẹniti o le wọ̀ ile ọkunrin alagbara kan lọ , ki o si kó o li ẹrù lọ , bikoṣepe o tètekọ dè ọkunrin alagbara na li okùn ; nigbana ni yio le kó o li ẹrù ni ile .
Lõtọ ni mo wi fun nyin , Gbogbo ẹ̀ṣẹ li a o dari wọn jì awọn ọmọ enia , ati gbogbo ọrọ-odi nipa eyiti nwọn o ma fi sọrọ-odi :
Nigbana li awọn arakunrin rẹ̀ ati iya rẹ̀ wá , nwọn duro lode , nwọn si ranṣẹ si i , nwọn npè e .
O si da wọn lohùn , wipe , Tani iṣe iya mi , tabi awọn arakunrin mi ?
Nitori ẹnikẹni ti o ba ṣe ifẹ Ọlọrun , on na li arakunrin mi , ati arabinrin mi , ati iya mi .
O si tún bẹ̀rẹ si ikọni leti okun : ọ̀pọ ijọ enia si pejọ sọdọ rẹ̀ , tobẹ̃ ti o bọ́ sinu ọkọ̀ kan , o si joko ninu okun ; gbogbo awọn enia si wà ni ilẹ leti okun .
O si ṣe , bi o ti nfunrugbin , diẹ bọ́ si ẹba ọ̀na , awọn ẹiyẹ si wá , nwọn si ṣà a jẹ .
Diẹ si bọ́ sori ilẹ apata , nibiti kò li erupẹ̀ pipọ ; lojukanna o si ti hù jade , nitoriti kò ni ijinlẹ :
Diẹ si bọ́ sarin ẹgún , nigbati ẹgún si dàgba soke , o fun u pa , kò si so eso .
Omiran si bọ́ si ilẹ rere , o si so eso , ti o ndagba ti o si npọ̀ ; o si mu eso jade wá , omiran ọgbọgbọn , omiran ọgọtọta , omiran ọgọrọ̀run .
O si wi fun wọn pe , Ẹniti o ba li etí lati fi gbọ , ki o gbọ́ .
Nigbati o kù on nikan , awọn ti o wà lọdọ rẹ̀ pẹlu awọn mejila bi i lẽre idi owe na .
O si wi fun wọn pe , Ẹnyin li a fifun lati mọ̀ ohun ijinlẹ ijọba Ọlọrun : ṣugbọn fun awọn ti o wà lode , gbogbo ohun wọnyi li a nfi owe sọ fun wọn :
O si wi fun wọn pe , Ẹnyin kò mọ̀ owe yi ? ẹnyin o ha ti ṣe le mọ̀ owe gbogbo ?
Awọn wọnyi pẹlu si li awọn ti a fun sori ilẹ apata ; awọn ẹniti nigbati nwọn ba gbọ́ ọ̀rọ na , lojukanna nwọn a fi ayọ̀ gbà a ;
Awọn wọnyi li awọn ti a fun sarin ẹgún ; awọn ti o gbọ́ ọ̀rọ na ,
Awọn wọnyi si li eyi ti a fún si ilẹ rere ; irú awọn ti o gbọ́ ọ̀rọ na , ti wọn si gbà a , ti wọn si so eso , omiran ọgbọgbọ̀n , omiran ọgọtọta , omiran ọgọrọrun .
O si wi fun wọn pe , A ha gbé fitilà wá lati fi sabẹ òṣuwọn , tabi sabẹ akete , ki a ma si ṣe gbé e kà ori ọpá fitilà ?
Bi ẹnikẹni ba li etí lati fi gbọ́ , ki o gbọ́ .
O si wi fun wọn pe , Ẹ mã kiyesi ohun ti ẹnyin ngbọ́ : òṣuwọn ti ẹnyin ba fi wọ̀n , on li a o fi wọ̀n fun nyin : a o si fi kún u fun nyin .
O si wipe , Kili a o fi ijọba Ọlọrun we ? tabi kili a ba fi ṣe akawe rẹ̀ ?
O dabi wóro irugbin mustardi , eyiti , nigbati a gbin i si ilẹ , bi o tilẹ ṣe pe o kére jù gbogbo irugbin ti o wa ni ilẹ lọ ,
Irù ọ̀pọ owe bẹ̃ li o fi mba wọn nsọ̀rọ , niwọn bi nwọn ti le gbà a si .
Ni ijọ kanna , nigbati alẹ lẹ tan , o wi fun wọn pe , Ẹ jẹ ki a rekọja lọ si apá keji .
Ìji nla si dide , ìgbi si mbù sinu ọkọ̀ , tobẹ̃ ti ọkọ̀ fi bẹ̀rẹ si ikún .
On pãpã si wà ni idi ọkọ̀ , o nsùn lori irọri : nwọn si jí i , nwọn si wi fun u pe , Olukọni , iwọ ko bikita bi awa ṣegbé ?
O si ji , o ba afẹfẹ na wi , o si wi fun okun pe , Dakẹ jẹ . Afẹfẹ si da , iparọrọ nla si de .
NWỌN si wá si apa keji okun ni ilẹ awọn ara Gadara .
Nigbati o si ti inu ọkọ̀ jade , lojukanna ọkunrin kan ti o li ẹmi aimọ pade rẹ̀ , o nti ibi ibojì jade wá ,
O si bi i lẽre pe , Orukọ rẹ ? O si dahùn , wipe , Legioni li orukọ mi : nitori awa pọ̀ .
O si bẹ̀ ẹ gidigidi pe , ki o máṣe rán wọn jade kuro ni ilẹ na .
Agbo ọ̀pọ ẹlẹdẹ kan si wà nibẹ ti njẹ lẹba oke .
Lọgan Jesu si jọwọ wọn . Awọn ẹmi aimọ́ si jade , nwọn si wọ̀ inu awọn ẹlẹdẹ lọ : agbo ẹlẹdẹ si tupũ nwọn si sure ni gẹrẹgẹrẹ lọ sinu okun ( nwọn si to ìwọn ẹgbã ; ) nwọn si kú sinu okun .
Awọn ti mbọ́ wọn si sá , nwọn si lọ ròhin ni ilu nla , atì ni ilẹ na . Nwọn si jade lọ lati wò ohun na ti o ṣe .
Nwọn si wá sọdọ Jesu , nwọn si ri ẹniti o ti ni ẹmi èṣu , ti o si ni Legioni na , o joko , o si wọṣọ , iyè rẹ̀ si bọ si ipò : ẹ̀ru si ba wọn .
Awọn ti o ri i si ròhin fun wọn bi o ti ri fun ẹniti o li ẹmi èṣu , ati ti awọn ẹlẹdẹ pẹlu .
Nwọn si bẹ̀rẹ si ibẹ̀ ẹ , wipe , ki o lọ kuro li àgbegbe wọn .
Bi o si ti nwọ̀ inu ọkọ̀ , ẹniti o ti li ẹmi èṣu na o mbẹ ẹ , ki on ki o le mã bá a gbé .
Ṣugbọn Jesu kò gbà fun u , ṣugbọn o wi fun u pe , Lọ si ile rẹ ki o si sọ fun awọn ará ile rẹ , bi Oluwa ti ṣe ohun nla fun ọ , ati bi o si ti ṣanu fun ọ .
O si pada lọ , o bẹ̀rẹ si ima ròhin ni Dekapoli , ohun nla ti Jesu ṣe fun u : ẹnu si yà gbogbo enia .
Nigbati Jesu si tun ti inu ọkọ̀ kọja si apa keji , ọ̀pọ enia pejọ tì i : o si wà leti okun .
Si wo o , ọkan ninu awọn olori sinagogu , ti a npè ni Jairu , wa sọdọ rẹ̀ ; nigbati o si ri i , o wolẹ lẹba ẹsẹ rẹ̀ ,
O si ba a lọ ; ọ̀pọ enia si ntọ̀ ọ lẹhin , nwọn si nhá a li àye .
Obinrin kan ti o ti ni isun ẹ̀jẹ li ọdún mejila ,
Ẹniti oju rẹ̀ si ri ohun pipọ lọdọ ọ̀pọ awọn oniṣegun , ti o si ti ná ohun gbogbo ti o ni tan , ti kò si sàn rara , ṣugbọn kàka bẹ̃ o npọ̀ siwaju .
Lọgan ni isun ẹ̀jẹ rẹ̀ si ti gbẹ ; on si mọ̀ lara rẹ̀ pe , a mu on larada ninu arun na .
Lọgan Jesu si ti mọ̀ ninu ara rẹ̀ pe , aṣẹ ti ara on jade , o yipada larin ọpọ enia , o si wipe , Tali o fi ọwọ́ kàn mi li aṣọ ?
Awọn ọmọ-ẹhin rẹ̀ wi fun u pe , Iwọ ri bi ijọ enia ti nhá ọ li àye , iwọ si nwipe , Tali o fi ọwọ́ tọ́ mi ?
O si wò yiká lati ri ẹniti o ṣe nkan yi .
Ṣugbọn obinrin na ni ibẹ̀ru ati iwarìri , bi o ti mọ̀ ohun ti a ṣe lara on , o wá , o si wolẹ niwaju rẹ̀ , o si sọ gbogbo otitọ fun u .
O si wi fun u pe , Ọmọbinrin , igbagbọ́ rẹ mu ọ larada ; mã lọ li alafia , ki iwọ ki o si sàn ninu arun rẹ .
Bi o si ti nsọ̀rọ li ẹnu , awọn kan ti ile olori sinagogu wá ti o wipe , Ọmọbinrin rẹ kú : ẽṣe ti iwọ si fi nyọ olukọni lẹnu ?
Lojukanna bi Jesu ti gbọ́ ọ̀rọ na ti a sọ , o si wi fun olori sinagogu na pe , Má bẹ̀ru , sá gbagbọ́ nikan .
Kò si jẹ ki ẹnikẹni tọ̀ on lẹhin , bikoṣe Peteru , ati Jakọbu , ati Johanu arakunrin Jakọbu .
O si wá si ile olori sinagogu , o si ri ariwo , ati awọn ti nsọkun ti nwọn si npohunrere ẹkún gidigidi .
Nigbati o si wọle , o wi fun wọn pe , Ẽṣe ti ẹnyin fi npariwo , ti ẹ si nsọkun ? ọmọ na ko kú , ṣugbọn sisùn li o sùn .
Nwọn si fi rẹrin ẹlẹya . Ṣugbọn nigbati o si tì gbogbo wọn jade , o mu baba ati iya ọmọ na , ati awọn ti o wà pẹlu rẹ̀ , o si wọ̀ ibiti ọmọ na gbé dubulẹ si .
O si mu ọmọ na li ọwọ́ , o wi fun u pe , Talita kumi ; itumọ eyi ti ijẹ Ọmọbinrin , mo wi fun ọ , Dide .
Lọgan ọmọbinrin na si dide , o si nrìn ; nitori ọmọ ọdún mejila ni . Ẹ̀ru si ba wọn , ẹnu si yà wọn gidigidi .
O SI jade nibẹ̀ , o wá si ilu on tikararẹ̀ ; awọn ọmọ-ẹhin rẹ̀ si tọ̀ ọ lẹhin .
Nigbati o si di ọjọ isimi , o bẹ̀rẹ si ikọni ninu sinagogu ; ẹnu si yà awọn enia pipọ ti o gbọ́ , nwọn wipe , Nibo li ọkunrin yi gbé ti ri nkan wọnyi ? irú ọgbọ́n kili eyi ti a fifun u , ti irú iṣẹ agbara bayi nti ọwọ́ rẹ̀ ṣe ?
Ṣugbọn Jesu wi fun wọn pe , Ko si woli ti o wà laili ọlá , bikoṣe ni ilu on tikararẹ̀ , ati larin awọn ibatan rẹ̀ , ati ninu ile rẹ̀ .
On ko si le ṣe iṣẹ agbara kan nibẹ̀ , jù pe o gbé ọwọ́ rẹ̀ le awọn alaisan diẹ , o si mu wọn larada .
Ẹnu si yà a nitori aigbagbọ́ wọn . O si lọ si gbogbo iletò yiká , o nkọni .
O si pè awọn mejila na sọdọ rẹ̀ , o bẹ̀rẹ si irán wọn lọ ni meji-meji ; o si fi aṣẹ fun wọn lori awọn ẹmi aimọ́ ;
Nwọn si jade lọ , nwọn si wasu ki awọn enia ki o le ronupiwada .
Nwọn si lé ọ̀pọ awọn ẹmi èṣu jade , nwọn si fi oróro kùn ọ̀pọ awọn ti ara wọn ṣe alaida , nwọn si mu wọn larada .
Herodu ọba si gburo rẹ̀ ; ( nitoriti okikí orukọ rẹ̀ kàn yiká : ) o si wipe , Johanu Baptisti jinde kuro ninu oku , nitorina ni iṣẹ agbara ṣe nṣe lati ọwọ rẹ̀ wá .
AWỌN Farisi si pejọ sọdọ rẹ̀ , ati awọn kan ninu awọn akọwe ti nwọn ti Jerusalemu wá .
Nigbana li awọn Farisi ati awọn akọwe bi i lẽre , wipe , Ẽṣe ti awọn ọmọ-ẹhin rẹ ko rìn gẹgẹ bi ofin atọwọdọwọ awọn àgba , ṣugbọn nwọn nfi ọwọ aimọ́ jẹun ?
O dahùn o si wi fun wọn pe , Otitọ ni Isaiah sọtẹlẹ nipa ti ẹnyin agabagebe , bi a ti kọ ọ pe , Awọn enia yi nfi ète wọn bọla fun mi , ṣugbọn ọkàn wọn jìna si mi .
Nigbati o si ti ọdọ awọn enia kuro wọ̀ inu ile , awọn ọmọ-ẹhin rẹ̀ si bi i lẽre niti owe na .
O si wipe , Eyi ti o ti inu enia jade , eyini ni isọ enia di alaimọ́ .
O si dide ti ibẹ̀ kuro , o si lọ si àgbegbe Tire on Sidoni , o si wọ̀ inu ile kan , ko si fẹ ki ẹnikẹni ki o mọ̀ : ṣugbọn on kò le fi ara pamọ́ .
Nitori obinrin kan , ẹniti ọmọbinrin rẹ̀ kekere li ẹmi aimọ́ gburo rẹ̀ , o wá , o si wolẹ lẹba ẹsẹ rẹ̀ :
Ṣugbọn Jesu wi fun u pe , Jẹ ki a kọ́ fi onjẹ tẹ awọn ọmọ lọrun na : nitoriti ko tọ́ lati mu onjẹ awọn ọmọ , ki a si fi i fun ajá .
O si dahùn o si wi fun u pe , Bẹni Oluwa : ṣugbọn awọn ajá pãpã a ma jẹ ẹrún awọn ọmọ labẹ tabili .
O si wi fun u pe , Nitori ọ̀rọ yi , mã lọ ; ẹmi ẹ̀ṣu na ti jade kuro lara ọmọbinrin rẹ .
Nigbati o si pada wá si ile rẹ̀ , o ri pe ẹmi èṣu na ti jade , ọmọbinrin rẹ̀ si sùn lori akete .
O si tun lọ kuro li àgbegbe Tire on Sidoni , o wá si okun Galili larin àgbegbe Dekapoli .
Nwọn si mu enia kan wá sọdọ rẹ̀ ti etí rẹ̀ di , ti o si nkólolo ; nwọn si bẹ̀ ẹ pe , ki o gbé ọwọ́ rẹ̀ le e .
O si mu u kuro larin ijọ enia lọ si apakan , o si tẹ ika rẹ̀ bọ̀ ọ li etí , nigbati o tutọ́ , o si fi ọwọ́ tọ́ ọ li ahọn ;
O si gbé oju soke wo ọrun , o kẹdùn , o si wi fun u pe , Efata , eyini ni , Iwọ ṣí .
Lojukanna , etì rẹ̀ si ṣí , okùn ahọn rẹ̀ si tú , o si nsọrọ ketekete .
O si paṣẹ fun wọn pe , ki nwọn ki o máṣe sọ fun ẹnikẹni : ṣugbọn bi o ti npaṣẹ fun wọn to , bẹ̃ ni nwọn si nkokikí rẹ̀ to ;
Ẹnu si yà wọn gidigidi rekọja , nwọn wipe , O ṣe ohun gbogbo daradara : o mu aditi gbọran , o si mu ki odi fọhun .
LI ọjọ wọnni nigbati ijọ enia pọ̀ gidigidi , ti nwọn ko si li onjẹ , Jesu pè awọn ọmọ-ẹhin rẹ sọdọ rẹ̀ , o si wi fun wọn pe ,
Bi emi ba si rán wọn lọ si ile wọn li ebi , ãrẹ̀ yio mu wọn li ọ̀na : nitori ninu wọn ti ọ̀na jijìn wá .
Awọn ọmọ-ẹhin rẹ̀ si da a lohùn wipe , Nibo li a ó gbé ti le fi akara tẹ́ awọn enia wọnyi lọrùn li aginjù yi ?
O si bi wọn lẽre , wipe , Iṣu akara melo li ẹnyin ni ? Nwọn si wipe , Meje .
O si paṣẹ ki awọn enia joko ni ilẹ : o si mu iṣu akara meje na , o dupẹ , o bu u , o si fifun awọn ọmọ-ẹhin rẹ̀ , ki nwọn ki o gbé e kalẹ niwaju wọn ; nwọn si gbé e kalẹ niwaju awọn enia .
Nwọn si li ẹja kekeke diẹ : o si sure , o si ni ki a fi wọn siwaju wọn pẹlu .
Nwọn si jẹ , nwọn si yó : nwọn si kó ajẹkù ti o kù jọ agbọ̀n meje .
Awọn Farisi si jade wá , nwọn bẹrẹ si bi i lẽre , nwọn nfẹ àmi lati ọrun wá lọwọ rẹ̀ , nwọn ndán a wò .
O si kẹdùn gidigidi ninu ọkàn rẹ̀ , o si wipe , Ẽṣe ti iran yi fi nwá àmi ? lõtọ ni mo wi fun nyin , Ko si àmi ti a o fifun iran yi .
O si fi wọn silẹ o si tún bọ sinu ọkọ̀ rekọja lọ si apa ekeji .
Awọn ọmọ-ẹhin rẹ̀ si gbagbé lati mu akara lọwọ , nwọn kò si ni jù iṣu akara kan ninu ọkọ̀ pẹlu wọn .
O si kìlọ fun wọn , wipe , Ẹ kiyesara , ki ẹ ma ṣọra nitori iwukara awọn Farisi ati iwukara Herodu .
Nwọn si mba ara wọn ṣe aroye , wipe , Nitoriti awa kò mu akara lọwọ ni .
Nigbati Jesu si mọ̀ , o wi fun wọn pe , Ẽṣe ti ẹnyin fi nṣàroye pe ẹnyin ko ni akara lọwọ ? ẹnyin ko ti ikiyesi titi di isisiyi , ẹ ko si ti iwoye , ẹnyin si li ọkàn lile titi di isisiyi ?
Ẹnyin li oju ẹnyin kò si riran ? ẹnyin li etí , ẹnyin kò si gbọran ? ẹnyin kò si ranti ?
Ati nigba iṣu akara meje larin ẹgbaji enia , agbọ̀n melo li o kún fun ajẹkù ti ẹnyin kójọ ? Nwọn si wipe , Meje .
O si wi fun wọn pe , Ẽha ti ṣe ti kò fi yé nyin ?
O si mu afọju na li ọwọ́ , o si fà a jade lọ sẹhin ilu ; nigbati o si tutọ́ si i loju , ti o si gbé ọwọ́ rẹ̀ le e , o bi i lẽre bi o ri ohunkohun .
Jesu si jade , ati awọn ọmọ-ẹhin rẹ̀ lọ si awọn ileto Kesarea Filippi : o si bi awọn ọmọ-ẹhin rẹ̀ lẽre li ọna nwi fun wọn pe , Tali awọn enia nfi mi pè ?
Nwọn si dahùn wipe , Johanu Baptisti : ẹlomiran si wipe Elijah ; ṣugbọn awọn ẹlomiran wipe , Ọkan ninu awọn woli .
O si kìlọ fun wọn pe , ki nwọn ki o máṣe sọ̀rọ on fun ẹnikan .
O si bẹ̀rẹ si ikọ́ wọn , pe , Ọmọ-enia ko le ṣaima jìya ohun pipọ , a o si kọ̀ ọ lati ọdọ awọn àgbagba ati awọn olori alufa , ati awọn akọwe , a o si pa a , lẹhin ijọ mẹta yio si jinde .
O si sọ ọ̀rọ na ni gbangba . Peteru si mu u , o bẹ̀rẹ si iba a wi .
Ṣugbọn o yipada o si wò awọn ọmọ-ẹhin rẹ̀ , o si ba Peteru wi , o ni , Kuro lẹhin mi , Satani : nitori iwọ ko ro ohun ti Ọlọrun bikoṣe ohun ti enia .
O si pè ijọ enia sọdọ rẹ̀ , pẹlu awọn ọmọ-ẹhin rẹ̀ , o wi fun wọn pe Bi ẹnikẹni ba fẹ tọ̀ mi lẹhin , ki o sẹ ara rẹ̀ , ki o si gbé agbelebu rẹ̀ , ki o si mã tọ̀ mi lẹhin .
Lẹhin ijọ mẹfa Jesu si mu Peteru , ati Jakọbu , ati Johanu , o si mu wọn lọ sori òke giga li apakan awọn nikan : ara rẹ̀ si yipada niwaju wọn .
Aṣọ rẹ̀ si di didán , o si funfun gidigidi ; afọṣọ kan li aiye kò le fọ̀ aṣọ fún bi iru rẹ̀ .
Elijah pẹlu Mose si farahàn fun wọn : nwọn si mba Jesu sọ̀rọ .
Peteru si dahùn o si wi fun Jesu pe , Olukọni , o dara fun wa lati ma gbé ihinyi : si jẹ ki a pa agọ́ mẹta , ọkan fun ọ , ati ọkan fun Mose , ati ọkan fun Elijah .
Ikuku kan si wá , o ṣiji bò wọn ; ohùn kan si ti inu ikuku na wá , o ni , Eyiyi li ayanfẹ Ọmọ mi : ẹ mã gbọ́ tirẹ̀ .
Lojiji , nigbati nwọn si wò yika , nwọn ko si ri ẹnikan mọ́ , bikoṣe Jesu nikan pẹlu ara wọn .
Bi nwọn si ti nti ori òke sọkalẹ , o paṣẹ fun wọn pe , ki nwọn ki o máṣe sọ ohun ti nwọn ri fun ẹnikan , bikoṣe igbati Ọmọ-enia ba ti jinde kuro ninu okú .
Nwọn si fi ọ̀rọ na pamọ́ sinu ara wọn , nwọn si mbi ara wọn lẽre , kili ajinde kuro ninu okú iba jẹ .
Nwọn si bi i lẽre , wipe , Ẽṣe ti awọn akọwe fi nwipe , Elijah ni yio tètekọ de ?
O si dahùn o si wi fun wọn pe , Lõtọ , ni Elijah yio tètekọ , de , yio si mu nkan gbogbo pada si ipò ; ati gẹgẹ bi a ti kọwe rẹ̀ nipa ti Ọmọ-enia pe , ko le ṣaima jìya ohun pipọ , ati pe a o si kọ̀ ọ silẹ .
Nigbati nwọn si de ọdọ awọn ọmọ-ẹhin rẹ̀ , nwọn ri ijọ enia pipọ lọdọ wọn , awọn akọwe si mbi wọn lẽre ọ̀ran .
Lọgan nigbati gbogbo enia si ri i , ẹnu si yà wọn gidigidi , nwọn si sare tọ ọ nwọn nki i .
O si bi awọn akọwe , wipe , Kili ẹnyin mbère lọwọ wọn ?
Ọkan ninu ijọ enia na si dahùn , wipe , Olukọni , mo mu ọmọ mi ti o ni odi , ẹmi tọ̀ ọ wá ;
Nibikibi ti o ba gbé si mu u , a si ma nà a tantan : on a si ma yọ ifofó li ẹnu , a si ma pahin keke , a si ma daku ; mo si sọ fun awọn ọmọ-ẹhin rẹ , ki nwọn lé e jade ; nwọn ko si le ṣe e .
O si da wọn lohùn , o si wipe , Iran alaigbagbọ́ yi , emi o ti ba nyin gbé pẹ to ? emi o si ti mu sũru fun nyin pẹ to ? ẹ mu u wá sọdọ mi .
Nwọn si mu u wá sọdọ rẹ̀ : nigbati o si ri i , lojukanna ẹmi nã nà a tantan ; o si ṣubu lulẹ o si nfi ara yilẹ o si nyọ ifofó li ẹnu .
O si bi baba rẹ̀ lẽre , wipe , O ti pẹ to ti eyi ti de si i ? o si wipe , Lati kekere ni .
Nigbakugba ni si ima gbé e sọ sinu iná , ati sinu omi , lati pa a run : ṣugbọn bi iwọ ba le ṣe ohunkohun , ṣãnu fun wa , ki o si ràn wa lọwọ .
Jesu si wi fun u pe , Bi iwọ ba le gbagbọ́ , ohun gbogbo ni ṣiṣe fun ẹniti o ba gbagbọ́ .
Lojukanna baba ọmọ na kigbe li ohùn rara , o si fi omije wipe , Oluwa , mo gbagbọ́ ; ràn aigbagbọ́ mi lọwọ .
Nigbati Jesu si ri pe ijọ enia nsare wọjọ pọ̀ , o ba ẹmi aimọ́ na wi , o wi fun u pe , Iwọ odi ati aditi ẹmi , mo paṣẹ fun ọ , jade lara rẹ̀ , ki iwọ má ṣe wọ̀ inu rẹ̀ mọ́ .
On si kigbe soke , o si nà a tàntàn , o si jade lara rẹ̀ : ọmọ na si dabi ẹniti o kú ; tobẹ ti ọpọlọpọ fi wipe , O kú .
Ṣugbọn Jesu mu u li ọwọ́ , o si fà a soke ; on si dide .
Nigbati o si wọ̀ ile , awọn ọmọ-ẹhin rẹ̀ bi i lẽre nikọ̀kọ wipe , Ẽṣe ti awa ko fi le lé e jade ?
O si wi fun wọn pe , Irú yi kò le ti ipa ohun kan jade , bikoṣe nipa adura ati àwẹ .
Nwọn si ti ibẹ̀ kuro , nwọn si kọja larin Galili ; on kò si fẹ ki ẹnikẹni mọ̀ .
Ṣugbọn ọ̀rọ na kò yé wọn , ẹ̀ru si ba wọn lati bi i lẽre .
O si wá si Kapernaumu : nigbati o si wà ninu ile o bi wọn lẽre , wipe , Kili ohun ti ẹnyin mba ara nyin jiyan si li ọ̀na ?
O si joko , o si pè awọn mejila na , o si wi fun wọn pe , Bi ẹnikẹni ba nfẹ ṣe ẹni iwaju , on na ni yio ṣe ẹni ikẹhin gbogbo wọn , ati iranṣẹ gbogbo wọn .
O si mu ọmọ kekere kan , o fi i sarin wọn ; nigbati o si gbé e si apa rẹ̀ , o wi fun wọn pe ,
Johanu si da a lohùn , o wipe , Olukọni , awa ri ẹnikan nfi orukọ rẹ lé awọn ẹmi èṣu jade , on kò si tọ̀ wa lẹhin : awa si da a lẹkun , nitoriti ko tọ̀ wa lẹhin :
Jesu si wipe , Ẹ máṣe da a lẹkun mọ́ : nitori kò si ẹnikan ti yio ṣe iṣẹ agbara li orukọ mi , ti o si le yara sọ ibi si mi .
Ẹnikẹni ti o ba si mu ki ọkan ninu awọn kekeke wọnyi ti o gbà mi gbọ́ kọsẹ̀ , o sàn fun u ki a so ọlọ nla mọ́ ọ li ọrùn , ki a si sọ ọ sinu omi okun .
Bi ọwọ́ rẹ , ba si mu ọ kọsẹ̀ , ke e kuro : o sàn fun ọ ki o ṣe akewọ lọ si ibi iye , jù ki o li ọwọ mejeji ki o lọ si ọrun apadi , sinu iná ajõku ,
Nibiti kòkoro wọn ki ikú , ti iná na ki si ikú .
Nitoripe olukukuku li a o fi iná dùn , ati gbogbo ẹbọ li a o si fi iyọ̀ dùn .
Iyọ̀ dara : ṣugbọn bi iyọ̀ ba sọ agbara rẹ̀ nù , kili ẹ o fi mu u dùn ? Ẹ ni iyọ̀ ninu ara nyin , ki ẹ si ma wà li alafia lãrin ara nyin .
O si dide kuro nibẹ̀ , o si wá si ẹkùn Judea niha oke odò Jordani : awọn enia si tún tọ̀ ọ wá ; bi iṣe rẹ̀ ti ri , o si tún nkọ́ wọn .
Awọn Farisi si tọ̀ ọ wá , nwọn ndán a wò , nwọn si bi i lẽre , wipe , O tọ́ fun ọkunrin ki o fi aya rẹ̀ silẹ ?
O si dahùn o si wi fun wọn pe , Aṣẹ kini Mose pa fun nyin ?
Nwọn si wipe , Mose yọda fun wa lati kọ iwe ikọsilẹ fun u , ki a si fi i silẹ .
Jesu si da wọn lohùn , o si wi fun wọn pe , Nitori lile àiya nyin li o ṣe kọ irú ofin yi fun nyin .
Ṣugbọn lati igba ti aiye ti ṣẹ , Ọlọrun da wọn ti akọ ti abo .
Nitori eyi li ọkunrin yio ṣe fi baba ati iya rẹ̀ silẹ ti yio si faramọ aya rẹ̀ ;
Nitorina ohun ti Ọlọrun ba so ṣọkan , ki enia ki o máṣe yà wọn .
Awọn ọmọ-ẹhin rẹ̀ si tun bi i lẽre ọ̀ran kanna ninu ile .
O si wi fun wọn pe , Ẹnikẹni ti o ba fi aya rẹ̀ silẹ , ti o ba si gbé omiran ni iyawo , o ṣe panṣaga si i .
Bi obinrin kan ba si fi ọkọ rẹ̀ silẹ , ti a ba si gbé e ni iyawo fun ẹlomiran , o ṣe panṣaga .
Nwọn si gbé awọn ọmọ-ọwọ tọ̀ ọ wá , ki o le fi ọwọ́ tọ́ wọn : awọn ọmọ-ẹhin rẹ̀ si ba awọn ti o gbé wọn wá wi .
Ṣugbọn nigbati Jesu ri i , inu bi i , o si wi fun wọn pe , Ẹ jẹ ki awọn ọmọ kekere ki o wá sọdọ mi , ẹ má si ṣe da wọn lẹkun : nitoriti irú wọn ni ijọba Ọlọrun .
Lõtọ ni mo wi fun nyin , Ẹnikẹni ti kò ba gbà ijọba Ọlọrun bi ọmọ kekere , kì yio le wọ̀ inu rẹ̀ bi o ti wù o ri .
O si gbé wọn si apa rẹ̀ , o gbé ọwọ́ rẹ̀ le wọn , o si sure fun wọn .
Bi o si ti njade bọ̀ si ọ̀na , ẹnikan nsare tọ̀ ọ wá , o si kunlẹ fun u , o bi i lẽre , wipe , Olukọni rere , kili emi o ṣe ti emi o fi le jogún ìye ainipẹkun ?
Jesu si wi fun u pe , Ẽṣe ti iwọ fi npè mi li ẹni rere ? ẹni rere kan ko si bikoṣe ẹnikan , eyini li Ọlọrun .
Iwọ sá mọ̀ ofin : Máṣe panṣaga , Máṣe pania , Máṣe jale , Máṣe jẹri eke , Máṣe rẹ-ni-jẹ , Bọwọ fun baba on iya rẹ .
O si dahùn o si wi fun u pe , Olukọni , gbogbo nkan wọnyi li emi ti nkiyesi lati igba ewe mi wá .
Nigbana ni Jesu sì wò o , o fẹràn rẹ̀ , o si wi fun u pe , Ohun kan li o kù ọ kù : lọ tà ohunkohun ti o ni ki o si fifun awọn talakà , iwọ ó si ni iṣura li ọrun : si wá , gbé agbelebu , ki o si mã tọ̀ mi lẹhin .
Inu rẹ̀ si bajẹ si ọ̀rọ̀ na , o si jade lọ ni ibinujẹ : nitoriti o li ọrọ̀ pipọ .
Jesu si wò yiká , o si wi fun awọn ọmọ-ẹhin rẹ̀ pe , Yio ti ṣoro to fun awọn ti o li ọrọ̀ lati wọ̀ ijọba Ọlọrun !
Ẹnu si yà awọn ọmọ-ẹhin rẹ̀ si ọ̀rọ rẹ̀ . Ṣugbọn Jesu si tun dahùn wi fun wọn pe , Ẹnyin ọmọ , yio ti ṣoro to fun awọn ti o gbẹkẹle ọrọ̀ lati wọ̀ ijọba Ọlọrun !
Ẹnu si yà wọn rekọja , nwọn si mba ara wọn sọ wipe , Njẹ tali o ha le là ?
Jesu si wò wọn o wipe , Enia li eyi ko le ṣe iṣe fun , ṣugbọn ki iṣe fun Ọlọrun : nitori ohun gbogbo ni ṣiṣe fun Ọlọrun .
Nigbana ni Peteru bẹ̀rẹ si iwi fun u pe , Wo o , awa ti fi gbogbo nkan silẹ awa si ti tọ̀ ọ lẹhin .
Jesu si dahùn , o wipe , Lõtọ ni mo wi fun nyin , Kò si ẹniti o fi ile silẹ , tabi arakunrin , tabi arabinrin , tabi baba , tabi iya , tabi aya , tabi ọmọ , tabi ilẹ , nitori mi , ati nitori ihinrere ,
Ṣugbọn ọ̀pọ awọn ti o ṣiwaju ni yio kẹhin ; awọn ti o kẹhin ni yio si ṣiwaju .
Nwọn si wà li ọ̀na nwọn ngoke lọ si Jerusalemu ; Jesu si nlọ niwaju wọn : ẹnu si yà wọn ; bi nwọn si ti ntọ̀ ọ lẹhin , ẹ̀ru ba wọn . O si tun mu awọn mejila , o bẹ̀rẹ si isọ gbogbo ohun ti a o ṣe si i fun wọn ,
Nwọn o si fi i ṣe ẹlẹyà , nwọn o si nà a , nwọn o si tutọ́ si i lara , nwọn o si pa a : ni ijọ kẹta yio si jinde .
Jakọbu ati Johanu awọn ọmọ Sebede si wá sọdọ rẹ̀ , wipe , Olukọni , awa nfẹ ki iwọ ki o ṣe ohunkohun ti awa ba bere lọwọ rẹ fun wa .
O si bi wọn lẽre pe , Kili ẹnyin nfẹ ki emi ki o ṣe fun nyin ?
Nwọn si wi fun u pe , Fifun wa ki awa ki o le joko , ọkan li ọwọ́ ọtun rẹ , ati ọkan li ọwọ́ òsi rẹ , ninu ogo rẹ .
Ṣugbọn Jesu wi fun wọn pe , Ẹnyin ko mọ̀ ohun ti ẹnyin mbère : ẹnyin le mu ago ti emi mu ? tabi ki a fi baptismu ti a fi baptisi mi baptisi nyin ?
Nwọn si wi fun u pe , Awa le ṣe e . Jesu si wi fun wọn pe , Lõtọ li ẹnyin ó mu ago ti emi mu ; ati baptismu ti a o fi baptisi mi li a o fi baptisi nyin :
Nigbati awọn mẹwa iyokù gbọ́ , nwọn bẹ̀re si ibinu si Jakọbu ati Johanu .
Ṣugbọn Jesu pè wọn sọdọ rẹ̀ , o si wi fun wọn pe , Ẹnyin mọ̀ pe , awọn ti a nkà si olori awọn Keferi , a ma lò ipá lori wọn : ati awọn ẹni-nla wọn a ma fi ọlá tẹri wọn ba .
Ṣugbọn kì yio ri bẹ̃ lãrin nyin : ṣugbọn ẹnikẹni ti o ba fẹ tobi lãrin nyin , on ni yio ṣe iranṣẹ nyin :
Nitori Ọmọ-enia tikalarẹ̀ kò ti wá ki a ba mã ṣe iranṣẹ fun , bikoṣe lati mã ṣe iranṣẹ funni , ati lati fi ẹmi rẹ̀ ṣe irapada fun ọ̀pọlọpọ enia .
Nwọn si wá si Jeriko : bi o si ti njade kuro ni Jeriko pẹlu awọn ọmọ-ẹhin rẹ̀ , ati ọ̀pọ awọn enia , Bartimeu afọju , ọmọ Timeu , joko lẹba ọ̀na , o nṣagbe .
Nigbati o gbọ́ pe , Jesu ti Nasareti ni , o bẹ̀rẹ si ikigbe lohùn rara , wipe , Jesu , iwọ Ọmọ Dafidi , ṣãnu fun mi .
Ọpọlọpọ si ba a wipe , ki o pa ẹnu rẹ̀ mọ́ : ṣugbọn on si kigbe si i jù bẹ̃ lọ pe , Iwọ Ọmọ Dafidi , ṣãnu fun mi .
Jesu si dẹsẹ duro , o si paṣẹ pe ki a pè e wá . Nwọn si pè afọju na , nwọn wi fun u pe , Tùjuka , dide ; o npè ọ .
O si bọ ẹ̀wu rẹ́ sọnù , o dide , o si tọ̀ Jesu wá .
Jesu si dahùn o si wi fun u pe , Kini iwọ nfẹ ki emi ki o ṣe fun ọ ? Afọju na si wi fun u pe , Rabboni , ki emi ki o le riran .
Jesu si wi fun u pe , Mã lọ ; igbagbọ́ rẹ mu ọ larada . Lojukanna , o si riran , o si tọ̀ Jesu lẹhin li ọ̀na .
NIGBATI nwọn si sunmọ eti Jerusalemu , leti Betfage ati Betani , li òke Olifi , o rán meji ninu awọn ọmọ-ẹhin rẹ̀ ,
Bi ẹnikẹni ba si wi fun nyin pe , Ẽṣe ti ẹnyin fi nṣe eyi ? ẹ wipe , Oluwa ni fi ṣe ; lojukanna yio si rán a wá sihinyi .
Nwọn si mu ọ̀na wọn pọ̀n , nwọn ri ọmọ kẹtẹkẹtẹ na ti a so li ẹnu-ọ̀na lode ni ita gbangba ; nwọn si tú u .
Nwọn si wi fun wọn gẹgẹ bi Jesu ti wi fun wọn : nwọn si jọwọ wọn lọwọ lọ .
Nwọn si fà ọmọ kẹtẹkẹtẹ na tọ̀ Jesu wá , nwọn si tẹ́ aṣọ wọn si ẹ̀hin rẹ̀ ; on si joko lori rẹ̀ .
Awọn pipọ si tẹ́ aṣọ wọn si ọ̀na : ati awọn miran ṣẹ́ ẹ̀ka igi , nwọn si fún wọn si ọ̀na .
Ati awọn ti nlọ niwaju , ati awọn ti mbọ̀ lẹhin , nkigbe wipe , Hosanna ; Olubukun li ẹniti o mbọ̀wá li orukọ Oluwa :
Olubukun ni ijọba ti mbọ̀wá , ijọba Dafidi , baba wa : Hosanna loke ọrun .
Jesu si wọ̀ Jerusalemu , ati tẹmpili . Nigbati o si wò ohun gbogbo yiká , alẹ sa ti lẹ tan , o si jade lọ si Betani pẹlu awọn mejila .
Ni ijọ keji , nigbati nwọn ti Betani jade , ebi si npa a :
Jesu si dahùn o si wi fun u pe , Ki ẹnikẹni má jẹ eso lori rẹ mọ́ titi lai . Awọn ọmọ-ẹhin rẹ̀ si gbọ́ ọ .
Nwọn si wá si Jerusalemu : Jesu si wọ̀ inu tẹmpili lọ , o bẹ̀rẹ si ilé awọn ti ntà ati awọn ti nrà ni tẹmpili jade , o si tari tabili awọn onipaṣiparọ owo danù , ati ijoko awọn ti ntà ẹiyẹle .
Kò si jẹ ki ẹnikẹni ki o gbe ohun èlo kọja larin tẹmpili .
O si nkọ́ni , o nwi fun wọn pe , A ko ti kọwe rẹ̀ pe , Ile adura fun gbogbo orilẹ-ède li a o ma pè ile mi ? ṣugbọn ẹnyin ti ṣọ di ihò awọn ọlọsà .
Awọn akọwe ati awọn olori alufa si gbọ́ , nwọn si nwá ọ̀na bi nwọn o ti ṣe pa a run : nitori nwọn bẹ̀ru rẹ̀ , nitori ẹnu yà gbogbo ijọ enia si ẹkọ́ rẹ̀ .
Nigbati alẹ ba si lẹ , a jade kuro ni ilu .
Bi nwọn si ti nkọja lọ li owurọ , nwọn ri igi ọpọtọ na gbẹ ti gbongbo ti gbongbo .
Peteru si wa iranti o wi fun u pe , Rabbi , wò bi igi ọpọtọ ti iwọ fi bú ti gbẹ .
Jesu si dahùn o si wi fun wọn pe , Ẹ ni igbagbọ́ si Ọlọrun .
Nitorina mo wi fun nyin , Ohunkohun ti ẹnyin ba tọrọ nigbati ẹ ba ngbadura , ẹ gbagbọ́ pe ẹ ti ri wọn gbà na , yio si ri bẹ̃ fun nyin .
Nigbati ẹnyin ba si duro ngbadura , ẹ darijì , bi ẹnyin ba ni ohunkohun si ẹnikẹni : ki Baba nyin ti mbẹ li ọrun ba le dari ẹṣẹ nyin jì nyin pẹlu .
Nwọn si tún wá si Jerusalemu : bi o si ti nrìn kiri ni tẹmpili , awọn olori alufa , ati awọn akọwe , ati awọn agbàgba , tọ̀ ọ wá ,
Jesu si dahùn o si wi fun wọn pe , Emi ó bi nyin lẽre ọ̀rọ kan , ki ẹ si da mi lohùn , emi o si sọ fun nyin aṣẹ ti emi fi nṣe nkan wọnyi .
Nwọn si ba ara wọn gbèro , wipe , Bi awa ba wipe , Lati ọrun wá ni : on o wipe , Ẽha ti ṣe ti ẹnyin ko fi gbà a gbọ́ ?
Ṣugbọn bi awa ba wipe , Lati ọdọ enia ; nwọn bẹ̀ru awọn enia : nitori gbogbo enia kà Johanu si woli nitõtọ .
Nwọn si dahùn wi fun Jesu pe , Awa kó mọ̀ . Jesu si dahùn wi fun wọn pe , Emi kì yio si wi fun nyin aṣẹ ti emi fi nṣe nkan wọnyi .
O si bẹ̀rẹ si ifi owe ba wọn sọ̀rọ pe , ọkunrin kan gbìn ọgba ajara kan , o si ṣọgba yi i ká , o si wà ibi ifunti waini , o si kọ́ ile-isọ si i , o si fi ṣe agbatọju fun awọn oluṣọgba , o si lọ si àjo .
Nigbati o si di akokò , o rán ọmọ-ọdọ rẹ̀ kan si awọn oluṣọgba na , ki o le gbà ninu eso ọgba ajara na lọwọ awọn oluṣọgba .
Nwọn si mu u , nwọn lù u , nwọn si rán a pada lọwọ̀ ofo .
O si tún rán ọmọ-ọdọ miran si wọn , on ni nwọn si sọ okuta lù , nwọn sá a logbẹ́ li ori , nwọn si ran a lọ ni itiju .
O si tún rán omiran ; eyini ni nwọn si pa : ati ọ̀pọ miran , nwọn lù miran , nwọn si pa miran .
Ṣugbọn o kù ọmọ rẹ̀ kan ti o ni , ti iṣe ayanfẹ rẹ̀ , o si rán a si wọn pẹlu nikẹhin , o wipe , Nwọn ó ṣe ojuṣãju fun ọmọ mi .
Ṣugbọn awọn oluṣọgba wọnni wi fun ara wọn pe , Eyiyi li arole ; ẹ wá , ẹ jẹ ki a pa a , ogún rẹ̀ yio si jẹ tiwa .
Nwọn si mu u , nwọn pa a , nwọn si wọ́ ọ jade kuro ninu ọgba ajara na .
Njẹ kili oluwa ọgba ajara na yio ṣe ? On o wá , yio si pa awọn oluṣọgba wọnni run , yio si fi ọgba ajara rẹ̀ ṣe agbatọju fun awọn ẹlomiran .
Ẹnyin kò ha ti kà iwe-mimọ yi ; Okuta ti awọn ọmọle kọ̀ silẹ on na li o di pàtaki igun ile :
Nwọn si rán awọn kan si i ninu awọn Farisi , ati ninu awọn ọmọ-ẹhin Herodu , lati fi ọ̀rọ rẹ̀ mu u .
Nigbati nwọn si de , nwọn wi fun u pe , Olukọni , awa mọ̀ pe olotitọ ni iwọ bẹ̃ni iwọ kì iwoju ẹnikẹni : nitori iwọ kì iṣe ojuṣãju enia , ṣugbọn iwọ nkọ́ni li ọ̀na Ọlọrun li otitọ : O tọ́ lati mã san owode fun Kesari , tabi kò tọ́ ?
Ki awa ki o fifun u , tabi ki a má fifun u ? Ṣugbọn Jesu mọ̀ agabagebe wọn , o wi fun wọn pe , Ẽṣe ti ẹnyin fi ndán mi wò ? ẹ mu owo-idẹ kan fun mi wá ki emi ki o wò o .
Nwọn si mu u wá . O si bi wọn pe , Aworan ati akọle tali eyi ? Nwọn si wi fun u pe , Ti Kesari ni .
Jesu si dahùn o si wi fun wọn pe , Njẹ ẹ fi ohun ti Kesari fun Kesari , ati ohun ti Ọlọrun fun Ọlọrun . Ẹnu si yà wọn si i gidigidi .
Awọn Sadusi si tọ̀ ọ wá , awọn ti o wipe ajinde okú kò si ; nwọn si bi i lẽre , wipe ,
Njẹ awọn arakunrin meje kan ti wà : eyi ekini si gbé iyawo , o si kú lai fi ọmọ silẹ .
Njẹ li ajinde , nigbati nwọn ba jinde , aya tani yio ha ṣe ninu wọn ? awọn mejeje li o sá ni i li aya ?
Jesu si dahùn o wi fun wọn pe , Ki ha ṣe nitori eyi li ẹ ṣe ṣina , pe ẹnyin kò mọ̀ iwe-mimọ , tabi agbara Ọlọrun ?
Nitori nigbati nwọn o jinde kuro ninu okú , nwọn kò ni gbeyawo , bẹ̃ni nwọn kì yio sinni ni iyawo ; ṣugbọn nwọn ó dabi awọn angẹli ti mbẹ li ọrun .
Ati niti awọn okú pe a o ji wọn dide : ẹnyin ko ti kà a ninu iwe Mose , bi Ọlọrun ti sọ fun u ninu igbẹ́ , wipe , Emi li Ọlọrun Abrahamu , ati Ọlọrun Isaaki , ati Ọlọrun Jakọbu ?
Ọkan ninu awọn akọwe tọ̀ ọ wá , nigbati o si gbọ́ bi nwọn ti mbi ara wọn li ere ọ̀rọ , ti o si woye pe , o da wọn lohùn rere , o bi i pe , Ewo li ekini ninu gbogbo ofin ?
Jesu si da a lohùn , wipe , Ekini ninu gbogbo ofin ni , Gbọ́ , Israeli ; Oluwa Ọlọrun wa Oluwa kan ni .
Ki iwọ ki o si fi gbogbo àiya rẹ , ati gbogbo ọkàn rẹ , ati gbogbo iye rẹ , ati gbogbo agbara rẹ , fẹ Oluwa Ọlọrun rẹ : eyi li ofin ekini .
Ekeji si dabi rẹ̀ , Fẹ ọmọnikeji rẹ bi ara rẹ . Ko si si ofin miran , ti o tobi jù wọnyi lọ .
Akọwe na si wi fun u pe , Olukọni , o dara , otitọ li o sọ pe Ọlọrun kan ni mbẹ ; ko si si omiran bikoṣe on :
Ati ki a fi gbogbo àiya , ati gbogbo òye , ati gbogbo ọkàn , ati gbogbo agbara fẹ ẹ , ati ki a fẹ ọmọnikeji ẹni bi ara-ẹni , o jù gbogbo ẹbọ-sisun ati ẹbọ lọ .
Nigbati Jesu ri i pe o fi òye dahùn , o wi fun u pe , Iwọ kò jìna si ijọba Ọlọrun . Lẹhin eyini , kò si ẹnikan ti o jẹ bi i lẽre ohunkan mọ́ .
Bi Jesu si ti nkọ́ni ni tẹmpili , o dahùn wipe , Ẽṣe ti awọn akọwe fi nwipe , Ọmọ Dafidi ni Kristi iṣe ?
Nitori Dafidi tikararẹ̀ wi nipa Ẹmi Mimọ́ pe , OLUWA wi fun Oluwa mi pe , Iwọ joko li ọwọ́ ọtún mi , titi emi o fi sọ awọn ọtá rẹ di apoti itisẹ rẹ .
O si wi fun wọn ninu ẹkọ́ rẹ̀ pe , Ẹ mã kiyesara lọdọ awọn akọwe , ti nwọn fẹ lati mã rìn li aṣọ gigùn , ti nwọn si fẹ ikíni li ọjà ,
Awọn ti o jẹ ile awọn opó run , ti nwọn si ngbadura gigun fun aṣehàn : awọn wọnyi ni yio jẹbi pọ̀ju .
Jesu si joko kọjusi apoti iṣura , o si nwò bi ijọ enia ti nsọ owo sinu apoti iṣura : ọ̀pọ awọn ọlọrọ̀ si sọ pipọ si i .
Talakà opó kan si wá , o sọ owo idẹ wẹ́wẹ meji ti iṣe idameji owo-bàba kan sinu rẹ̀ .
O si pè awọn ọmọ-ẹhin rẹ̀ sọdọ rẹ̀ , o si wi fun wọn pe , Lõtọ ni mo wi fun nyin pe , Talakà opó yi sọ sinu apoti iṣura jù gbogbo awọn ti o sọ sinu rẹ̀ lọ .
Nitori gbogbo nwọn sọ sinu rẹ̀ ninu ọ̀pọlọpọ ini wọn ; ṣugbọn on ninu aini rẹ̀ o sọ ohun gbogbo ti o ni si i , ani gbogbo ini rẹ̀ .
BI o si ti nti tẹmpili jade , ọkan ninu awọn ọmọ-ẹhin rẹ̀ wipe , Olukọni , wò irú okuta ati irú ile ti o wà nihinyi !
Jesu si dahùn wi fun u pe , Iwọ ri ile nla wọnyi ? kì yio si okuta kan ti a o fi silẹ lori ekeji , ti a kì yio wó lulẹ .
Bi o si ti joko lori òke Olifi ti o kọju si tẹmpili , Peteru ati Jakọbu , ati Johanu ati Anderu , bi i lẽre nikọ̀kọ wipe ,
Jesu si da wọn lohùn , o bẹ̀rẹ si isọ fun wọn pẹ , Ẹ mã kiyesara , ki ẹnikẹni ki o máṣe tàn nyin jẹ :
Nigbati ẹnyin ba si ngburó ogun ati idagìri ogun ; ki ẹnyin ki o máṣe jaiya : nitori irú nkan wọnyi kò le ṣe ki o ma ṣẹ ; ṣugbọn opin na kì iṣe isisiyi .
Nitoripe orilẹ-ède yio dide si orilẹ-ede , ati ilẹ-ọba si ilẹ-ọba : isẹlẹ yio si wà ni ibi pupọ , ìyan yio si wà ati wahalà : nkan wọnyi ni ipilẹṣẹ ipọnju .
Ṣugbọn ẹ mã kiyesara nyin : nitori nwọn ó si fi nyin le awọn igbimọ lọwọ ; a o si lù nyin ninu sinagogu : a o si mu nyin duro niwaju awọn balẹ ati awọn ọba nitori orukọ mi , fun ẹrí si wọn .
A kò le ṣaima kọ́ wasu ihinrere ni gbogbo orilẹ-ède .
Ṣugbọn nigbati nwọn ba nfà nyin , lọ , ti nwọn ba si nfi nyin le wọn lọwọ , ẹ maṣe ṣaniyan ṣaju ohun ti ẹ o sọ ; ṣugbọn ohun ti a ba fifun nyin ni wakati na , on ni ki ẹnyin ki o wi : nitori kì iṣe ẹnyin ni nwi , bikoṣe Ẹmí Mimọ́ .
Arakunrin yio si fi arakunrin fun pipa , ati baba yio fi ọmọ rẹ̀ hàn ; awọn ọmọ yio si dide si obi wọn , nwọn o si mu ki a pa wọn .
Gbogbo enia ni yio si korira nyin nitori orukọ mi : ṣugbọn ẹniti o ba foritì i titi fi de opin , on na li a o gbalà .
Ṣugbọn nigbati ẹnyin ba ri irira isọdahoro nì , ti o duro nibiti ko tọ́ , ti a ti ẹnu woli Danieli ṣọ , ( ẹnikẹni ti o ba kà a , ki o yé e , ) nigbana ni ki awọn ti mbẹ ni Judea sálọ si ori òke :
Ki ẹniti mbẹ lori ile ki o máṣe sọkalẹ lọ sinu ile , bẹ̃ni ki o má si ṣe wọ̀ inu rẹ̀ , lati mu ohunkohun jade ninu ile rẹ̀ :
Ati ki ẹniti mbẹ li oko ki o maṣe pada sẹhin wá lati mu aṣọ rẹ̀ .
Ṣugbọn egbé ni fun awọn ti o lóyun , ati fun awọn ti o nfi ọmu fun ọmọ mu li ọjọ wọnni !
Ki ẹ si ma gbadura , ki sisá nyin ki o máṣe bọ́ si igba otutù .
Nitori ọjọ wọnni , yio jẹ ọjọ ipọnju irú eyi ti kò si lati igba ọjọ ìwa ti Ọlọrun da , titi fi di akokò yi , irú rẹ̀ ki yio si si .
Bi ko si ṣe bi Oluwa ti ke ọjọ wọnni kuru , kò si ẹda ti iba le là : ṣugbọn nitoriti awọn ayanfẹ ti o ti yàn , o ti ke ọjọ wọnni kuru .
Nitorina bi ẹnikan ba wi fun nyin pe , wo o , Kristi mbẹ nihinyi ; tabi , wo o , o mbẹ lọ́hun ; ẹ máṣe gbà a gbọ́ :
Nitori awọn eke Kristi , ati awọn eke woli yio dide , nwọn o si fi àmi ati ohun iyanu hàn , tobẹ̃ bi o ṣe iṣe , nwọn iba tàn awọn ayanfẹ pãpã .
Ṣugbọn ẹ kiyesara : wo o , mo sọ ohun gbogbo fun nyin tẹlẹ .
Ṣugbọn li ọjọ wọnni , lẹhin ipọnju na , õrùn yio ṣõkun , oṣupá kì yio si fi imọle rẹ̀ hàn ;
Nigbana ni nwọn o si ri Ọmọ-enia ti yio ma ti oju ọrun bọ̀ ti on ti agbara nla ati ogo .
Nigbana ni yio si rán awọn angẹli rẹ̀ , yio si kó gbogbo awọn ayanfẹ rẹ̀ lati ori igun mẹrẹrin aiye jọ , lati ikangun aiye titi de ikangun ọrun .
Nisisiyi ẹ kọ́ owe lara igi ọpọtọ ; Nigbati ẹ̀ka rẹ̀ ba yọ titun , ti o ba si ru ewé , ẹnyin mọ̀ pe igba ẹ̃rùn sunmọ etile :
Lõtọ ni mo wi fun nyin , Iran yi kì yio rekọja , titi a o fi mu gbogbo nkan wọnyi ṣẹ .
Ọrun on aiye yio rekọja : ṣugbọn ọ̀rọ mi kì yio rekọja .
Ṣugbọn niti ọjọ ati wakati na , kò si ẹnikan ti o mọ̀ ọ , kò si , ki tilẹ iṣe awọn angẹli ọrun , tabi Ọmọ , bikoṣe Baba mi nikanṣoṣo .
Ẹ mã ṣọra , ki ẹ si mã gbadura : nitori ẹnyin ko mọ̀ igbati akokò na yio de .
Nitori Ọmọ-enia dabi ọkunrin kan ti o lọ si àjo ti o jìna rére , ẹniti o fi ile rẹ̀ silẹ , ti o si fi aṣẹ fun awọn ọmọ-ọdọ rẹ̀ , ati iṣẹ olukuluku fun u , ti o si fi aṣẹ fun oluṣọna ki o mã ṣọna .
Nitorina ẹ mã ṣọna : nitori ẹnyin ko mọ̀ igba ti bãle ile mbọ̀wá , bi li alẹ ni , tabi larin ọganjọ , tabi li akukọ , tabi li owurọ̀ :
Ohun ti mo wi fun nyin , mo wi fun gbogbo enia , Ẹ mã ṣọna .
LẸHIN ọjọ meji ni ajọ irekọja , ati ti aiwukara : ati awọn olori alufa ati awọn akọwe nwá ọ̀na bi nwọn iba ti fi ẹ̀tan mu u , ki nwọn ki o pa a .
Nigbati o si wà ni Betani ni ile Simoni adẹtẹ̀ , bi o ti joko tì onjẹ , obinrin kan ti o ni oruba alabasta ororo ikunra nardi iyebiye , o wá , o si fọ́ orúba na , o si ndà a si i lori .
Awọn kan si wà ti inu wọn ru ninu ara wọn , nwọn si wipe , Nitori kili a ṣe nfi ororo ikunra yi ṣòfo ?
Ṣugbọn Jesu wipe , Ẹ jọwọ rẹ̀ si ; ẽṣe ti ẹnyin fi mba a wi ? iṣẹ rere li o ṣe si mì lara .
Nigbagbogbo li ẹnyin sá ni talakà pẹlu nyin , ẹnyin le ma ṣore fun wọn nigbakugba ti ẹnyin fẹ ; ṣugbọn emi li ẹnyin kó ni nigbagbogbo .
O ṣe eyi ti o le ṣe : o wá ṣiwaju lati fi oróro kùn ara mi fun sisinku mi .
Lõtọ ni mo wi fun nyin , Nibikibi ti a o gbé wasu ihinrere yi ni gbogbo aiye , nibẹ̀ pẹlu li a o si rò ihin eyi ti obinrin yi ṣe lati fi ṣe iranti rẹ̀ .
Judasi Iskariotu , ọkan ninu awọn mejila , si tọ̀ awọn olori alufa lọ , lati fi i le wọn lọwọ .
Nigbati nwọn si gbọ́ , nwọn yọ̀ , nwọn si ṣe ileri lati fun u li owo . O si nwá ọ̀na bi yio ti ṣe fi i le wọn lọwọ .
Li ọjọ kini ajọ aiwukara , nigbati nwọn npa ẹran irekọja , awọn ọmọ-ẹhin rẹ̀ si wi fun u pe , Nibo ni iwọ nfẹ ki a lọ ipèse silẹ , ki iwọ́ ki o le jẹ irekọja .
O si rán awọn meji ninu awọn ọmọ-ẹhin rẹ̀ , o si wi fun wọn pe , Ẹ lọ si ilu , ọkunrin kan ti nrù ìṣa omi yio pade nyin : ẹ mã tọ̀ ọ lẹhin .
Ati ibikibi ti o ba gbé wọ̀ , ki ẹnyin ki o wi fun bãle na pe , Olukọni wipe , Nibo ni gbọ̀ngan apejẹ na gbé wà , nibiti emi o gbé jẹ irekọja pẹlu awọn ọmọ-ẹhin mi ?
On o si fi gbọ̀ngan nla kan loke hàn nyin , ti a ṣe lọṣọ , ti a si pèse tẹlẹ ; nibẹ̀ ni ki ẹnyin ki o pèse silẹ dè wa .
Awọn ọmọ-ẹhin rẹ̀ si jade lọ , nwọn wá si ilu , nwọn si ri i gẹgẹ bi o ti sọ fun wọn : nwọn si pèse irekọja silẹ .
Nigbati alẹ lẹ , o wá pẹlu awọn mejila .
Bi nwọn si ti joko ti nwọn njẹun , Jesu wipe , Lõtọ ni mo wi fun nyin , Ọkan ninu nyin yio fi mi hàn , ani on na ti mba mi jẹun .
Nwọn si bẹ̀rẹ si ikãnu gidigidi , ati si ibi i lẽre lọkọ̃kan wipe , Emi ni bi ? ekeji si wipe , Emi ni bi ?
O si dahùn o si wi fun wọn pe , Ọkan ninu awọn mejila ni , ti o ntọwọ bọ̀ inu awo pẹlu mi .
Nitõtọ Ọmọ-enia nlọ bi a ti kọwe nipa tirẹ̀ : ṣugbọn egbé ni fun ọkunrin na , lọdọ ẹniti a gbé ti fi Ọmọ-enia hàn ! iba san fun ọkunrin na , bi o ṣepe a kò bí i .
Bi nwọn si ti njẹun , Jesu mu akara , o si sure , o si bu u , o si fifun wọn , o wipe , Gbà , jẹ : eyiyi li ara mi .
O si gbe ago , nigbati o si sure tan , o fifun wọn : gbogbo nwọn si mu ninu rẹ̀ .
O si wi fun wọn pe , Eyi li ẹ̀jẹ mi ti majẹmu titun , ti a ta silẹ fun ọ̀pọ enia .
Lõtọ ni mo wi fun nyin , emi kì yio mu ninu eso ajara mọ́ , titi yio fi di ọjọ na , nigbati emi o mu u ni titun ni ijọba Ọlọrun .
Nigbati nwọn si kọ orin kan tan , nwọn jade lọ sori òke Olifi .
Jesu si wi fun wọn pe , Gbogbo nyin ni yio kọsẹ̀ lara mi li oru oni : nitoriti a ti kọwe rẹ̀ pe , Emi o lù oluṣọ agutan , a o si tú agbo agutan ká kiri .
Nwọn si wá si ibi kan ti a npè ni Getsemane : o si wi fun awọn ọmọ-ẹhin rẹ̀ pe , Ẹ joko nihinyi , nigbati mo ba lọ igbadura .
O si mu Peteru ati Jakọbu ati Johanu pẹlu rẹ̀ , ẹnu si bẹrẹ si yà a gidigidi , o si bẹré si rẹ̀wẹsi .
O si wi fun wọn pẹ , Ọkàn mi nkãnu gidigidi titi de ikú : ẹ duro nihin , ki ẹ si mã ṣọna .
O si wá , o ba wọn , nwọn nsùn , o si wi fun Peteru pe , Simoni , iwọ nsùn ? iwọ kò le ṣọna ni wakati kan ?
Ẹ mã ṣọna , kì ẹ si mã gbadura , ki ẹ má ba bọ́ sinu idẹwò . Lõtọ li ẹmí nfẹ , ṣugbọn o ṣe ailera fun ara .
O si tún pada lọ , o si gbadura , o nsọ ọ̀rọ kanna .
Nigbati o si pada wá , o tún bá wọn , nwọn nsùn , nitoriti oju wọn kún fun orun , bẹ̃ni nwọn kò si mọ̀ èsi ti nwọn iba fifun u .
O si wá li ẹrinkẹta , o si wi fun wọn pe , Ẹ mã sùn wayi , ki ẹ si mã simi : o to bẹ̃ , wakati na de ; wo o , a fi Ọmọ-enia le awọn ẹlẹṣẹ lọwọ .
Ẹ dide , ki a ma lọ ; wo o , ẹniti o fi mi hàn sunmọ tosi .
Lojukanna , bi o si ti nsọ lọwọ , Judasi de , ọkan ninu awọn mejila , ati ọ̀pọ enia pẹlu rẹ̀ ti awọn ti idà , pẹlu ọgọ , lati ọdọ olori alufa , ati awọn akọwe , ati awọn agbagba wá .
Ẹniti o si fi i hàn ti fi àmi fun wọn , wipe , Ẹnikẹni ti mo ba fi ẹnu kò li ẹnu , on na ni ; ẹ mu u , ki ẹ si ma fà a lọ li alafia .
Nwọn si gbé ọwọ́ wọn le e , nwọn si mu u .
Ṣugbọn ọkan ninu awọn ti o duro nibẹ̀ fà idà yọ , o si sá ọmọ-ọdọ olori alufa , o si ke etí rẹ̀ kuro .
Jesu si dahùn o si wi fun wọn pe , Emi li ẹnyin jade tọ̀ wá bi olè , ti ẹnyin ti idà ati ọgọ lati mu ?
Li ojojumọ li emi wà pẹlu nyin ni tẹmpili , ti emi nkọ́ nyin , ẹnyin kò si mu mi : ṣugbọn iwe-mimọ kò le ṣe alaiṣẹ .
Gbogbo wọn si fi i silẹ , nwọn si sá lọ .
Ọmọkunrin kan si ntọ̀ ọ lẹhin , ti o fi aṣọ ọgbọ bò ìhoho rẹ̀ ; awọn ọmọ-ogun si gbá a mu :
Nwọn si mu Jesu lọ ṣọdọ olori alufa : gbogbo awọn olori alufa , ati awọn agbagba , ati awọn akọwe si pejọ pẹlu rẹ̀ .
Awọn olori alufa ati gbogbo ajọ ìgbimọ nwá ẹlẹri si Jesu lati pa a ; nwọn kò si ri ohun kan .
Nitoripe ọ̀pọlọpọ li o jẹri eke si i , ṣugbọn ohùn awọn ẹlẹri na kò ṣọkan .
Ati ninu eyi na pẹlu , ohùn wọn kò ṣọkan .
Olori alufa si dide duro larin , o si bi Jesu lẽre , wipe , Iwọ kò dahùn kan ? kili eyi ti awọn wọnyi njẹri si ọ ?
Ṣugbọn Jesu dakẹ , ko si dahùn ohun kan . Olori alufa si tun bi i lẽre , o wi fun u pe , Iwọ ni Kristi na , Ọmọ Olubukun nì ?
Jesu si wipe , Emi ni : ẹnyin o si ri Ọmọ-enia joko li ọwọ́ ọtún agbara , yio si ma ti inu awọsanma ọrun wá .
Nigbana li olori alufa fà aṣọ rẹ̀ ya , o wipe , Ẹlẹri kili a si nwá ?
Awon miran si bẹ̀rẹ si itutọ́ si i lara , ati si ibò o loju , ati si ikàn a lẹṣẹ́ , nwọn si wi fun u pe , Sọtẹlẹ : awọn onṣẹ si nfi atẹlẹ ọwọ́ wọn gbá a loju .
Bi Peteru si ti wà ni isalẹ li ãfin , ọkan ninu awọn ọmọbinrin olori alufa wá :
Ṣugbọn o sẹ́ , wipe , Emi ko mọ̀ , oyé ohun ti iwọ nwi kò tilẹ yé mi . O si jade lọ si iloro ; akukọ si kọ .
Ọmọbinrin na si tún ri i , o si bẹ̀rẹ si iwi fun awọn ti o duro nibẹ̀ pe , Ọkan ninu wọn ni eyi .
O si tún sẹ́ . O si pẹ diẹ , awọn ti o duro nibẹ̀ tún wi fun Peteru pe , Lõtọ ni , ọkan ninu wọn ni iwọ iṣe : nitoripe ara Galili ni iwọ , ède rẹ si jọ bẹ̃ .
Ṣugbọn o bẹ̀rẹ si iré ati si ibura , wipe , Emi ko mọ̀ ọkunrin yi ẹniti ẹnyin nwi .
Lojukanna akukọ si kọ lẹrinkeji . Peteru si ranti ọrọ ti Jesu wi fun u pe , Ki akukọ ki o to kọ lẹrinmeji , iwo o sẹ́ mi lẹrinmẹta . Nigbati o si rò o , o sọkun .
ATI lojukanna li owurọ , awọn olori alufa jọ gbìmọ pẹlu awọn alàgba , ati awọn akọwe , ati gbogbo ajọ ìgbimọ , nwọn si dè Jesu , nwọn si mu u lọ , nwọn si fi i le Pilatu lọwọ .
Pilatu si bi i lẽre , wipe Iwọ ha li Ọba awọn Ju ? O si dahùn wi fun u pe , Iwọ wi i .
Awọn olori alufa si fi i sùn li ohun pipọ : ṣugbọn on ko dahùn kan .
Pilatu si tún bi i lẽre , wipe , Iwọ ko dahùn ohun kan ? wò ọ̀pọ ohun ti nwọn njẹri si ọ .
Ṣugbọn Jesu ko da a ni gbolohùn kan : tobẹ̃ ti ẹnu fi yà Pilatu .
Njẹ nigba ajọ na , on a ma dá ondè kan silẹ fun wọn , ẹnikẹni ti nwọn ba bere .
Pilatu si dahùn o tún wi fun wọn pe , Kili ẹnyin ha nfẹ ki emi ki o ṣe si ẹniti ẹnyin npè li Ọba awọn Ju ?
Nwọn si tún kigbe soke , wipe , Kàn a mọ agbelebu .
Nigbana ni Pilatu si bi wọn lẽre , wipe , Eṣe ? buburu kili o ṣe ? Nwọn si kigbe soke gidigidi , wipe , Kàn a mọ agbelebu .
Pilatu si nfẹ se eyi ti o wù awọn enia , o da Barabba silẹ fun wọn . Nigbati o si nà Jesu tan , o fà a le wọn lọwọ lati kàn a mọ agbelebu .
Awọn ọmọ-ogun si fà a jade lọ sinu gbọ̀ngan , ti a npè ni Pretorioni ; nwọn si pè gbogbo ẹgbẹ awọn ọmọ-ogun jọ .
Nwọn si fi aṣọ elesè àluko wọ̀ ọ , nwọn hun ade ẹgún , nwọn si fi dé e li ori ;
Nwọn si bẹ̀rẹ si ikí i , wipe , Kabiyesi , Ọba awọn Ju !
Nwọn si fi ọpá iye lù u lori , nwọn si tutọ́ si i lara , nwọn si kunlẹ niwaju rẹ̀ , nwọn si foribalẹ fun u .
Nigbati nwọn si fi i ṣẹ̀sin tan , nwọn si bọ́ aṣọ elesè àluko na kuro lara rẹ̀ , nwọn si fi aṣọ rẹ̀ wọ̀ ọ , nwọn si mu u jade lọ lati kàn a mọ agbelebu .
Nwọn si fi agbara mu ọkunrin kan , lati rù agbelebu rẹ̀ , Simoni ara Kirene , ẹniti nkọja lọ , ti nti igberiko bọ̀ , baba Aleksanderu ati Rufu .
Nwọn si mu u wá si ibi ti a npè ni Golgota , itumọ eyi ti ijẹ́ , Ibi agbari .
Nwọn si fi ọti-waini ti a dàpọ mọ ojia fun u lati mu : ṣugbọn on kò gbà a .
Nigbati nwọn si kàn a mọ agbelebu tan , nwọn si pín aṣọ rẹ̀ , nwọn si ṣẹ gège lori wọn , eyi ti olukuluku iba mú .
Nwọn si kàn awọn olè meji mọ agbelebu pẹlu rẹ̀ ; ọkan li ọwọ́ ọtún , ati ekeji li ọwọ́ òsi rẹ̀ .
Awọn ti nrekọja lọ si nfi i ṣe ẹlẹyà , nwọn si nmì ori wọn , wipe , A , Iwọ ti o wó tẹmpili , ti o si kọ́ ọ ni ijọ mẹta ,
Gẹgẹ bẹ̃li awọn olori alufa pẹlu , nwọn nsin i jẹ ninu ara wọn pẹlu awọn akọwe , wipe , O gbà awọn ẹlomiran là ; kò le gbà ara rẹ̀ .
Jẹ ki Kristi , Ọba Israeli , sọkalẹ lati ori agbelebu wá nisisiyi , ki awa ki o le ri i , ki a si le gbagbọ́ . Awọn ti a kàn mọ agbelebu pẹlu rẹ̀ si nkẹgan rẹ̀ .
Nigbati o di wakati kẹfa , òkunkun si ṣú bò gbogbo ilẹ titi o fi di wakati kẹsan .
Ni wakati kẹsan ni Jesu si kigbe soke li ohùn rara , wipe , Eloi , Eloi , lama sabaktani ? itumọ eyi ti ijẹ , Ọlọrun mi , Ọlọrun mi , ẽṣe ti iwọ fi kọ̀ mi silẹ ?
Nigbati awọn kan ninu awọn ti o duro nibẹ̀ gbọ́ eyi , nwọn wipe , Wò o , o npè Elijah .
Ẹnikan si sare , o fi sponge bọ ọti kikan , o fi le ori ọpá iyè , o fifun u mu , wipe , Ẹ jọwọ rẹ̀ si ; ẹ jẹ ki a ma wò bi Elijah yio wá gbé e sọkalẹ .
Jesu si kigbe soke li ohùn rara , o jọwọ ẹmi rẹ̀ lọwọ .
Aṣọ ikele tẹmpili si ya si meji lati oke de isalẹ .
Nigbati balogun ọrún , ti o duro niha ọdọ rẹ̀ ri ti o kigbe soke bayi , ti o si jọwọ ẹmi rẹ̀ lọwọ , o wipe , Lõtọ Ọmọ Ọlọrun li ọkunrin yi iṣe .
Awọn obinrin pẹlu si wà li òkere nwọn nwò : ninu awọn ẹniti Maria Magdalene wà , ati Maria iya Jakọbu kekere , ati ti Jose ati Salome ;
Ẹnu si yà Pilatu gidigidi , bi o ti kú na : o si pè balogun ọrún , o bi i lẽre bi igba ti o ti kú ti pẹ diẹ .
O si rà aṣọ ọgbọ wá , o si sọ̀ ọ kalẹ , o si fi aṣọ ọgbọ na dì i , o si tẹ́ ẹ sinu ibojì ti a gbẹ́ ninu apata , o si yi okuta kan di ẹnu-ọ̀na ibojì na .
Ati Maria Magdalene , ati Maria iya Jose , ri ibi ti a gbé tẹ́ ẹ si .
NIGBATI ọjọ isimi si kọja , Maria Magdalene , ati Maria iya Jakọbu , ati Salome rà turari ki nwọn ba wá lati fi kùn u .
Ni kutukutu owurọ̀ ọjọ kini ọ̀sẹ , nwọn wá si ibi iboji nigbati õrùn bẹ̀rẹ si ilà .
Nigbati nwọn si wọ̀ inu ibojì na , nwọn ri ọmọkunrin kan joko li apa ọtún , ti o wọ̀ agbada funfun ; ẹ̀ru si ba wọn .
O si wi fun wọn pe , Ẹ má bẹ̀ru : ẹnyin nwá Jesu ti Nasareti , ti a kàn mọ agbelebu : o jinde ; kò si nihinyi : ẹ wò ibi ti nwọn gbé tẹ́ ẹ si .
Ṣugbọn ẹ lọ , ki ẹ si wi fun awọn ọmọ-ẹhin rẹ̀ ati Peteru pe , o ṣaju nyin lọ si Galili : nibẹ̀ li ẹnyin ó gbe ri i , bi o ti wi fun nyin .
Nwọn si jade lọ kánkan , nwọn si sá kuro ni ibojì ; nitoriti nwọn nwarìri , ẹ̀ru si ba wọn gidigidi : bẹ̃ni nwọn ko wi ohunkohun fun ẹnikan ; nitoripe ẹ̀ru ba wọn .
Nigbati Jesu jinde li owurọ̀ kutukutu ni ijọ kini ọ̀sẹ , o kọ́ fi ara hàn fun Maria Magdalene , lara ẹniti o ti lé ẹmi èṣu meje jade .
On si lọ sọ fun awọn ti o ti mba a gbé , bi nwọn ti ngbàwẹ , ti nwọn si nsọkun .
Lẹhin eyini , o si fi ara hàn fun awọn meji ninu wọn li ọna miran , bi nwọn ti nrìn li ọ̀na , ti nwọn si nlọ si igberiko .
Nwọn si lọ isọ fun awọn iyokù : nwọn kò si gbà wọn gbọ́ pelu .
Lẹhinna o si fi ara hàn fun awọn mọkanla bi nwọn ti joko tì onje , o si ba aigbagbọ́ ati lile àiya wọn wi , nitoriti nwọn ko gbà awọn ti o ti ri i gbọ́ lẹhin igbati o jinde .
O si wi fun wọn pe , Ẹ lọ si gbogbo aiye , ki ẹ si ma wasu ihinrere fun gbogbo ẹda .
Ẹniti o ba gbagbọ́ , ti a ba si baptisi rẹ̀ yio là ; ṣugbọn ẹniti kò ba gbagbọ́ yio jẹbi .
Àmi wọnyi ni yio si ma ba awọn ti o gbagbọ́ lọ ; Li orukọ mi ni nwọn o ma lé awọn ẹmi èṣu jade ; nwọn o si ma fi ède titun sọ̀rọ ;
Bẹ̃ni nigbati Oluwa si ti ba wọn sọ̀rọ tan , a si gbà a lọ soke ọrun , o si joko li ọwọ́ ọtún Ọlọrun .
Nwọn si jade lọ , nwọn si nwasu nibigbogbo , Oluwa si mba wọn ṣiṣẹ , o si nfi idi ọ̀rọ na kalẹ , nipa àmi ti ntẹ̀le e . Amin .
Nigba ọjọ Herodu ọba Judea , alufa kan wà , ni ipa ti Abia , orukọ rẹ̀ a ma jẹ Sakariah : aya rẹ̀ si ṣe ọkan ninu awọn ọmọbinrin Aaroni , orukọ rẹ̀ a si ma jẹ Elisabeti .
Awọn mejeji si ṣe olododo niwaju Ọlọrun , nwọn nrìn ni gbogbo ofin on ìlana Oluwa li ailẹgan .
O si ṣe , nigbati o nṣe iṣẹ alufa niwaju Ọlọrun ni ipa iṣẹ́ tirẹ̀ ,
Sakariah si wi fun angẹli na pe , Àmi wo li emi o fi mọ̀ eyi ? Emi sá di àgba , ati Elisabeti aya mi si di arugbo .
Angẹli na si dahùn o wi fun u pe , Emi ni Gabrieli , ti ima duro niwaju Ọlọrun ; emi li a rán wá lati sọ fun ọ , ati lati mu ìhin ayọ̀ wọnyi fun ọ wá .
Li oṣù kẹfa a si rán angẹli Gabrieli lati ọdọ Ọlọrun lọ si ilu kan ni Galili , ti a npè ni Nasareti ,
Angẹli na si tọ̀ ọ wá , o ni , Alãfia iwọ ẹniti a kọjusi ṣe li ore , Oluwa pẹlu rẹ : alabukun-fun ni iwọ ninu awọn obinrin .
Ṣugbọn ọkàn rẹ̀ kò lelẹ nitori ọ̀rọ na , o si rò ninu ara rẹ̀ pe , irú kíki kili eyi .
Angẹli na si wi fun u pe , Má bẹ̀ru , Maria : nitori iwọ ti ri ojurere lọdọ Ọlọrun .
Sá si kiyesi i , iwọ o lóyun ninu rẹ , iwọ o si bí ọmọkunrin kan , iwọ o si pè orukọ rẹ̀ ni JESU .
On o pọ̀ , Ọmọ Ọgá-ogo julọ li a o si ma pè e : Oluwa Ọlọrun yio si fi itẹ́ Dafidi baba rẹ̀ fun u :
Yio si jọba ni ile Jakọbu titi aiye ; ijọba rẹ̀ ki yio si ni ipẹkun .
Nigbana ni Maria wi fun angẹli na pe , Eyi yio ha ti ṣe ri bẹ̃ , nigbati emi kò ti mọ̀ ọkunrin ?
Angẹli na si dahùn o si wi fun u pe , Ẹmí Mimọ́ yio tọ̀ ọ wá , ati agbara Ọgá-ogo yio ṣiji bò ọ : nitorina ohun mimọ́ ti a o ti inu rẹ bi , Ọmọ Ọlọrun li a o ma pè e .
Si kiyesi i , Elisabeti ibatan rẹ , on pẹlu si lóyun ọmọkunrin kan li ogbologbo rẹ̀ : eyi si li oṣu kẹfa fun ẹniti a npè li agàn .
Nitori kò si ohun ti Ọlọrun ko le ṣe .
Maria si wipe , Wò ọmọ-ọdọ Oluwa ; ki o ri fun mi gẹgẹ bi ọ̀rọ rẹ . Angẹli na si fi i silẹ lọ .
Maria si dahùn , o ni , Ọkàn mi yìn Oluwa logo ,
Ati awọn aladugbo , ati awọn ibatan rẹ̀ gbọ́ bi Oluwa ti ṣe ãnu nla fun u ; nwọn si ba a yọ̀ .
O si ṣe , ni ijọ kẹjọ nwọn wá lati kọ ọmọ na nila ; nwọn si sọ orukọ rẹ̀ ni Sakariah , gẹgẹ bi orukọ baba rẹ̀ .
Gbogbo awọn ti o gbọ́ si tò o sinu ọkàn wọn , nwọn nwipe , Irú ọmọ kili eyi yio jẹ ! Ọwọ́ Oluwa si wà pẹlu rẹ̀ .
Ọmọ na si dàgba , o si le li ọkàn , o si wà ni ijù titi o fi di ọjọ ifihàn rẹ̀ fun Israeli .
Nigbati ijọ mẹjọ si pé lati kọ ọmọ na nila , nwọn pè orukọ rẹ̀ ni JESU , bi a ti sọ ọ tẹlẹ lati ọdọ angẹli na wá ki a to lóyun rẹ̀ ninu .
Si kiyesi i , ọkunrin kan wà ni Jerusalemu , orukọ rẹ̀ a ma jẹ Simeoni ; ọkunrin na si ṣe olõtọ ati olufọkànsin , o nreti itunu Israeli : Ẹmí Mimọ́ si bà le e .
O si wọle li akokò na , o si dupẹ fun Oluwa pẹlu , o si sọ̀rọ rẹ̀ fun gbogbo awọn ti o nreti idande Jerusalemu .
Nigbati nwọn si ti ṣe nkan gbogbo tan gẹgẹ bi ofin Oluwa , nwọn pada lọ si Galili , si Nasareti ilu wọn .
Ọmọ na si ndàgba , o si nlagbara , o si kún fun ọgbọn : ore-ọfẹ Ọlọrun si mbẹ lara rẹ̀ .
Awọn õbi rẹ̀ a si mã lọ si Jerusalemu li ọdọdún si ajọ irekọja .
Nigbati ọjọ wọn si pé bi nwọn ti npada bọ̀ , ọmọ na Jesu duro lẹhin ni Jerusalemu ; Josefu ati iya rẹ̀ kò mọ̀ .
Ẹnu si yà gbogbo awọn ti o gbọ́ ọ̀rọ rẹ̀ fun oyé ati idahùn rẹ̀ .
O si dahùn wi fun wọn pe , Ẽṣe ti ẹnyin fi nwá mi kiri ? ẹnyin kò mọ pe , emi kò le ṣàima wà nibi iṣẹ Baba mi ?
Ọrọ ti o sọ kò si yé wọn .
Jesu si npọ̀ li ọgbọ́n , o si ndàgba , o si wà li ojurere li ọdọ Ọlọrun ati enia .
LI ọdún kẹdogun ijọba Tiberiu Kesari , nigbati Pontiu Pilatu jẹ Bãlẹ , Judea , ti Herodu si jẹ tetrarki Galili , Filippi arakunrin rẹ̀ si jẹ tetrarki Iturea ati ti Trakoniti , Lisania si jẹ tetrarki Abilene ,
Ti Anna on Kaiafa nṣe olori awọn alufa , nigbana li ọ̀rọ Ọlọrun tọ̀ Johanu ọmọ Sakariah wá ni ijù .
O si wá si gbogbo ilẹ ìha Jordani , o nwasu baptismu ironupiwada fun imukuro ẹ̀ṣẹ ;
Bi a ti kọ ọ ninu iwe ọ̀rọ woli Isaiah pe , Ohùn ẹni ti nkigbe ni ijù , Ẹ tún ọ̀na Oluwa ṣe , ẹ mu ipa-ọna rẹ̀ tọ́ .
Nigbana li o wi fun ọ̀pọ awọn enia ti o wá lati baptisi lọdọ rẹ̀ pe , Ẹnyin iran paramọlẹ , tali o kìlọ fun nyin lati sá kuro ninu ibinu ti mbọ̀ ?
Nitorina ki ẹnyin ki o so eso ti o yẹ fun ironupiwada , ki ẹ má si ṣe bẹ̀rẹ si iwi ninu ara nyin pe , awa ni Abrahamu ni baba : ki emi ki o wi fun nyin , Ọlọrun le gbe ọmọ dide fun Abrahamu ninu okuta wọnyi .
Ati nisisiyi pẹlu , a fi ãke le gbòngbo igi na : gbogbo igi ti kò ba so eso rere , a ke e lulẹ , a si wọ́ ọ jù sinu iná .
Awọn enia si mbi i pe , Kini ki awa ki o ha ṣe ?
O dahùn o si wi fun wọn pe , Ẹniti o ba li ẹ̀wu meji , ki o fi ọkan fun ẹniti kò ni ; ẹniti o ba si li onjẹ , ki o ṣe bẹ̃ pẹlu .
Awọn agbowode si tọ̀ ọ wá lati baptisi lọdọ rẹ̀ , nwọn si bi i pe , Olukọni , kili awa o ha ṣe ?
O si wi fun wọn pe , Ẹ máṣe fi agbara gbà jù bi a ti rán nyin lọ mọ́ .
Awọn ọmọ-ogun si bère lọdọ rẹ̀ , pe , Ati awa , kili awa o ṣe ? O si wi fun wọn pe , Ẹ máṣe huwa ipá si ẹnikẹni , ki ẹ má si ṣe rẹ ẹnikẹni jẹ ; ki owo onjẹ nyin to nyin .
Bi awọn enia si ti nreti , ti gbogbo wọn si nrò ninu ara wọn nitori Johanu , bi on ni Kristi bi on kọ́ ;
Johanu dahùn o si wi fun gbogbo wọn pe , Lõtọ li emi nfi omi baptisi nyin ; ṣugbọn ẹniti o lagbarà ju mi lọ mbọ̀ , okùn bàta ẹsẹ ẹniti emi ko to itú : on ni yio fi Ẹmí Mimọ́ ati iná baptisi nyin :
Ẹniti atẹ rẹ̀ mbẹ li ọwọ́ rẹ̀ , lati gbá ilẹ ipaka rẹ̀ mọ́ toto , ki o si kó alikama rẹ̀ sinu aká ; ṣugbọn ìyangbo ni yio fi iná ajõku sun .
Ohun pipọ pẹlu li o si wasu fun awọn enia ni ọrọ iyanju rẹ̀ .
Ṣugbọn Herodu tetrarki , ti o bawi nitori Herodia aya Filippi arakunrin rẹ̀ , ati nitori ohun buburu gbogbo ti Herodu ti ṣe ,
Nigbati a si baptisi awọn enia gbogbo tan , o si ṣe , a baptisi Jesu pẹlu , bi o ti ngbadura , ọrun ṣí silẹ̀ ,
JESU si kún fun Ẹmí Mimọ́ , o pada ti Jordani wá , a si ti ọwọ́ Ẹmí dari rẹ̀ si ijù ;
Eṣu si wi fun u pe , Bi iwọ ba ṣe Ọmọ Ọlọrun , paṣẹ fun okuta yi ki o di akara .
Jesu si dahùn wi fun u pe , A ti kọwe rẹ pe , Enia kì yio wà lãye nipa akara nikan , bikoṣe nipa gbogbo ọ̀rọ Ọlọrun .
Èṣu si mu u re ori òke giga , o si fi gbogbo ilẹ-ọba aiye hàn a ni iṣẹju kan .
Èṣu si wi fun u pe , Iwọ li emi o fi gbogbo agbara yi ati ogo wọn fun : gbogbo rẹ̀ li a sá ti fifun mi ; ẹnikẹni ti o ba si wù mi , emi a fi i fun .
Jesu si dahùn o si wi fun u pe , Kuro lẹhin mi , Satani , nitoriti a kọwe rẹ̀ pe , Iwọ foribalẹ fun Oluwa Ọlọrun rẹ , on nikanṣoṣo ni ki iwọ ki o si ma sìn .
O si mu u lọ si Jerusalemu , o si gbé e le ṣonṣo tẹmpili , o si wi fun u pe , Bi iwọ ba ṣe Ọmọ Ọlọrun , bẹ́ silẹ fun ara rẹ lati ihinyi lọ :
Jesu si fi agbara Ẹmí pada wá si Galili : okikí rẹ̀ si kàn kalẹ ni gbogbo àgbegbe ti o yiká .
O si nkọni ninu sinagogu wọn ; a nyìn i logo lati ọdọ gbogbo awọn enia wá .
O si wá si Nasareti , nibiti a gbé ti tọ́ ọ dàgba : bi iṣe rẹ̀ ti ri , o si wọ̀ inu sinagogu lọ li ọjọ isimi , o si dide lati kàwe .
O si sọkalẹ wá si Kapernaumu , ilu kan ni Galili , o si nkọ́ wọn li ọjọ isimi .
Ọkunrin kan si wà ninu sinagogu , ẹniti o li ẹmi aimọ́ , o kigbe li ohùn rara ,
Jesu si ba a wi , o ni , Pa ẹnu rẹ mọ́ , ki o si jade lara rẹ̀ . Nigbati ẹmí eṣu na si gbé e ṣanlẹ li awujọ , o jade kuro lara rẹ̀ , kò si pa a lara .
Hà si ṣe gbogbo wọn nwọn si mba ara wọn sọ , wipe , Ọ̀rọ kili eyi ! nitori pẹlu aṣẹ ati agbara li o fi ba awọn ẹmi aimọ́ wi , nwọn si jade kuro .
Okikí rẹ̀ si kàn nibi gbogbo li àgbegbe ilẹ na yiká .
Nigbati o si dide kuro ninu sinagogu , o si wọ̀ ile Simoni lọ ; ibà si ti dá iya aya Simoni bulẹ ; nwọn si bẹ̀ ẹ nitori rẹ̀ .
O si duro tirisi i , o ba ibà na wi ; ibà si jọwọ rẹ̀ lọwọ : o si dide lọgan , o nṣe iranṣẹ fun wọn .
Nigbati õrùn si nwọ̀ , gbogbo awọn ẹniti o ni olokunrun ti o li arunkarun , nwọn mu wọn tọ̀ ọ wá ; o si fi ọwọ́ le olukuluku wọn , o si mu wọn larada .
Awọn ẹmi eṣu si jade lara ẹni pipọ pẹlu , nwọn nkigbe , nwọn si nwipe , Iwọ ni Kristi Ọmọ Ọlọrun . O si mba wọn wi , kò si jẹ ki nwọn ki o fọhun : nitoriti nwọn mọ̀ pe Kristi ni iṣe .
Nigbati ilẹ si mọ́ , o dide lọ si ibi ijù : ijọ enia si nwá a kiri , nwọn si tọ̀ ọ wá , nwọn si da a duro , nitori ki o má ba lọ kuro lọdọ wọn .
Ṣugbọn o si wi fun wọn pe , Emi kò le ṣaima wasu ijọba Ọlọrun fun ilu miran pẹlu : nitorina li a sá ṣe rán mi .
O si nwasu ninu sinagogu ti Galili .
O si ṣe , nigbati ijọ enia ṣù mọ́ ọ lati gbọ́ ọ̀rọ Ọlọrun , ti o si duro leti adagun Genesareti ,
O ri ọkọ̀ meji ti nwọn gún leti adagun : ṣugbọn awọn apẹja sọkalẹ kuro ninu wọn , nwọn nfọ̀ àwọn wọn .
O si wọ̀ ọkan ninu awọn ọkọ̀ na , ti iṣe ti Simoni , o si bẹ̀ ẹ ki o tẹ̀ si ẹhin diẹ kuro ni ilẹ . O si joko , o si nkọ́ ijọ enia lati inu ọkọ̀ na .
Bi o si ti dakẹ ọ̀rọ isọ , o wi fun Simoni pe , Tì si ibu , ki o si jù àwọn nyin si isalẹ fun akopọ̀ .
Simoni si dahùn o si wi fun u pe , Olukọni , gbogbo oru aná li awa fi ṣìṣẹ , awa kò si mú nkan : ṣugbọn nitori ọrọ rẹ emi ó jù àwọn na si isalẹ .
Nigbati nwọn si ti ṣe eyi , nwọn kó ọpọlọpọ ẹja : àwọn wọn si ya .
Nwọn si ṣapẹrẹ si ẹgbẹ wọn , ti o wà li ọkọ̀ keji , ki nwọn ki o wá ràn wọn lọwọ . Nwọn si wá , nwọn si kún ọkọ̀ mejeji , bẹ̃ni nwọn bẹ̀rẹ si irì .
Nigbati nwọn si ti mu ọkọ̀ wọn de ilẹ , nwọn fi gbogbo rẹ̀ silẹ , nwọn si tọ̀ ọ lẹhin lọ .
O si ṣe , nigbati o wọ̀ ilu kan , kiyesi i , ọkunrin kan ti ẹ̀tẹ bò : nigbati o ri Jesu , o wolẹ , o si mbẹ̀ ẹ , wipe , Oluwa , bi iwọ ba fẹ , iwọ le sọ mi di mimọ́ .
O si nà ọwọ́ rẹ̀ , o fi kàn a , o ni , Mo fẹ : iwọ di mimọ́ . Lọgan ẹ̀tẹ si fi i silẹ lọ .
O si kílọ fun u pe , ki o máṣe sọ fun ẹnikan : ṣugbọn ki o lọ , ki o si fi ara rẹ hàn fun alufa , ki o si ta ọrẹ fun iwẹnumọ́ rẹ , gẹgẹ bi Mose ti paṣẹ fun ẹrí si wọn .
Ṣugbọn si iwaju li okikí rẹ̀ nkàn kalẹ : ọ̀pọ ijọ enia si jumọ pade lati gbọ́ ọ̀rọ rẹ̀ , ati lati gbà dida ara lọdọ rẹ̀ kuro lọwọ ailera wọn .
O si yẹra si ijù , o si gbadura .
O si ṣe ni ijọ kan , bi o si ti nkọ́ni , awọn Farisi ati awọn amofin joko ni ìha ibẹ̀ , awọn ti o ti ilu Galili gbogbo , ati Judea , ati Jerusalemu wá : agbara Oluwa si mbẹ lati mu wọn larada .
Sá si kiyesi i , awọn ọkunrin gbé ọkunrin kan ti o lẹ̀gba wá lori akete : nwọn nwá ọ̀na ati gbé e wọle , ati lati tẹ́ ẹ siwaju rẹ̀ .
Nigbati nwọn kò si ri ọ̀na ti nwọn iba fi gbé e wọle nitori ijọ enia , nwọn gùn oke àja ile lọ , nwọn sọ̀ ọ kalẹ li alafo àja ti on ti akete rẹ̀ larin niwaju Jesu .
Nigbati o si ri igbagbọ́ wọn , o wi fun u pe , Ọkunrin yi , a dari ẹ̀ṣẹ rẹ jì ọ .
Awọn akọwe ati awọn Farisi bẹ̀rẹ si igberò , wipe , Tali eleyi ti nsọ ọrọ-odi ? Tali o le dari ẹ̀ṣẹ jìni bikoṣe Ọlọrun nikanṣoṣo ?
Ṣugbọn nigbati Jesu mọ̀ ìro inu wọn , o dahùn o si wi fun wọn pe , Kili ẹnyin nrò ninu ọkàn nyin ?
Ewo li o ya jù , lati wipe , A dari ẹ̀ṣẹ rẹ jì ọ ; tabi lati wipe , Dide ki iwọ ki o si mã rìn ?
Ṣugbọn ki ẹnyin ki o le mọ̀ pe , Ọmọ-enia li agbara li aiye lati dari ẹ̀ṣẹ jìni , ( o wi fun ẹlẹgba na pe , ) Mo wi fun ọ , Dide , si gbé akete rẹ , ki o si lọ si ile rẹ .
O si dide lọgan niwaju wọn , o gbé ohun ti o dubulẹ le , o si lọ si ile rẹ̀ , o nyìn Ọlọrun logo .
Ẹnu si yà gbogbo wọn , nwọn si nyìn Ọlọrun logo , ẹ̀ru si bà wọn , nwọn nwipe , Awa ri ohun abàmi loni .
Lẹhin nkan wọnyi o jade lọ , o si ri agbowode kan ti a npè ni Lefi , o joko ni bode : o si wi fun u pe , Mã tọ̀ mi lẹhin .
O si fi gbogbo nkan silẹ , o dide , o si ntọ̀ ọ lẹhin .
Lefi si se àse nla fun u ni ile rẹ̀ : ọ̀pọ ijọ awọn agbowode , ati awọn ẹlomiran mbẹ nibẹ̀ ti nwọn ba wọn joko .
Ṣugbọn awọn akọwe , ati awọn Farisi nkùn si awọn ọmọ-ẹhin rẹ̀ , wipe , Ẽṣe ti ẹnyin fi mbá awọn agbowode ati awọn ẹlẹṣẹ jẹ , ti ẹ mba wọn mu .
Jesu dahùn o si wi fun wọn pe , Awọn ti ara wọn dá kò wá oniṣegun , bikoṣe awọn ti ara wọn kò da .
Emi kò wá ipè awọn olododo , bikoṣe awọn ẹlẹṣẹ si ironupiwada .
Nwọn si bi i pe , Ẽṣe ti awọn ọmọ-ẹhin Johanu fi ngbàwẹ nigbakugba , ti nwọn a si ma gbadura , gẹgẹ bẹ̃ si ni awọn ọmọ-ẹhin awọn Farisi ; ṣugbọn awọn tirẹ njẹ , nwọn nmu ?
O si wi fun wọn pe , Ẹnyin le mu ki awọn ọmọ ile iyawo gbàwẹ , nigbati ọkọ iyawo mbẹ lọdọ wọn ?
Ṣugbọn ọjọ mbọ̀ nigbati a o gbà ọkọ iyawo lọwọ wọn , nigbana ni nwọn o si gbàwẹ ni ijọ wọnni .
O si pa owe kan fun wọn pẹlu pe , Kò si ẹniti ifi idãsa aṣọ titun lẹ ogbologbo ẹ̀wu ; bikoṣepe titun fà a ya , ati pẹlu idãsà titun kò si ba ogbologbo aṣọ rẹ .
Kò si si ẹniti ifi ọti-waini titun sinu ogbologbo ìgo ; bikoṣepe ọti-waini titun bẹ́ ìgo na , a si danù , ìgo a si bajẹ .
Ṣugbọn ọti-waini titun li a ifi sinu igo titun ; awọn mejeji a si ṣe dede .
Kò si si ẹniti imu ìsà ọti-waini tan , ti o si fẹ titun lojukanna : nitoriti o ni , ìsà san jù .
O si ṣe li ọjọ isimi keji lẹhin ekini , Jesu kọja larin oko ọkà ; awọn ọmọ-ẹhin rẹ̀ si nya ipẹ́ ọkà , nwọn nfi ọwọ́ ra a jẹ .
Awọn kan ninu awọn Farisi si wi fun wọn pe , Ẽṣe ti ẹnyin fi nṣe eyi ti kò yẹ lati ṣe li ọjọ isimi ?
Jesu si da wọn li ohùn , wipe , Ẹnyin kò kawe to bi eyi , bi Dafidi ti ṣe , nigbati ebi npa on tikararẹ̀ ati awọn ti o wà lọdọ rẹ̀ ;
Bi o ti wọ̀ ile Ọlọrun lọ , ti o si mu akara ifihàn ti o jẹ , ti o si fifun awọn ti mbẹ lọdọ rẹ̀ pẹlu ; ti kò yẹ fun u lati jẹ , bikoṣe fun awọn alufa nikanṣoṣo ?
O si wi fun wọn pe , Ọmọ-enia li oluwa ọjọ isimi .
O si ṣe li ọjọ isimi miran , ti o wọ̀ inu sinagogu lọ , o si nkọ́ni : ọkunrin kan si mbẹ nibẹ̀ ti ọwọ́ rẹ̀ ọtún rọ .
Ati awọn akọwe ati awọn Farisi nṣọ ọ , bi yio mu u larada li ọjọ isimi ; ki nwọn ki o le ri ọna ati fi i sùn .
Ṣugbọn o mọ̀ ìro inu wọn , o si wi fun ọkunrin na ti ọwọ́ rẹ̀ rọ pe , Dide , ki o si duro lãrin . O si dide duro .
Nigbana ni Jesu wi fun wọn pe , Emi o bi nyin lẽre ohunkan ; O tọ́ lati mã ṣe ore li ọjọ isimi , tabi lati mã ṣe buburu ? lati gbà ẹmí là , tabi lati pa a run ?
Nigbati o si wò gbogbo wọn yiká , o wi fun ọkunrin na pe , Nà ọwọ́ rẹ . O si ṣe bẹ̃ : ọwọ́ rẹ̀ si pada bọ̀ sipò gẹgẹ bi ekeji .
Nwọn si kún fun ibinu gbigbona ; nwọn si ba ara wọn rò ohun ti awọn iba ṣe si Jesu .
O si ṣe ni ijọ wọnni , o lọ si ori òke lọ igbadura , o si fi gbogbo oru na gbadura si Ọlọrun .
Nigbati ilẹ si mọ́ , o pè awọn ọmọ-ẹhin rẹ̀ : ninu wọn li o si yàn mejila , ti o si sọ ni Aposteli ;
O si ba wọn sọkalẹ , o si duro ni pẹ̀tẹlẹ , pẹlu ọ̀pọ awọn ọmọ-ẹhin rẹ̀ , ati ọ̀pọ ijọ enia , lati gbogbo Judea , ati Jerusalemu , ati àgbegbe Tire on Sidoni , ti nwọn wá lati gbọ́ ọ̀rọ rẹ̀ , ati lati gbà dida ara kuro ninu arùn wọn ;
Gbogbo ijọ enia si nfẹ fi ọwọ́ kàn a ; nitoriti aṣẹ njade lara rẹ̀ , o si mu gbogbo wọn larada .
Nigbati o si gbé oju rẹ̀ soke si awọn ọmọ-ẹhin rẹ̀ , o ni , Alabukun-fun li ẹnyin òtoṣi : nitori ti nyin ni ijọba Ọlọrun .
Alabukun-fun li ẹnyin ti ebi npa nisisiyi : nitoriti ẹ ó yo . Alabukun-fun li ẹnyin ti nsọkun nisisiyi : nitoriti ẹnyin ó rẹrin .
Alabukun-fun li ẹnyin , nigbati awọn enia ba korira nyin , ti nwọn ba yà nyin kuro ninu ẹgbẹ wọn , ti nwọn ba gàn nyin , ti nwọn ba ta orukọ nyin nù bi ohun buburu , nitori Ọmọ-enia .
Ki ẹnyin ki o yọ̀ ni ijọ na , ki ẹnyin ki o si fò soke fun ayọ̀ : sá wò o , ère nyin pọ̀ li ọrun : nitori bẹ̃ gẹgẹ li awọn baba wọn ṣe si awọn woli .
Ṣugbọn egbé ni fun ẹnyin ọlọrọ̀ ! nitoriti ẹnyin ti ri irọra nyin na .
Egbé ni fun ẹnyin ti o yó ! nitoriti ebi yio pa nyin . Egbé ni fun ẹnyin ti nrẹrin nisisiyi ! nitoriti ẹnyin o gbàwẹ , ẹnyin o si sọkun .
Ṣugbọn mo wi fun ẹnyin ti ngbọ́ , Ẹ fẹ awọn ọtá nyin , ṣore fun awọn ti o korira nyin .
Ẹniti o ba si lù ọ ni ẹrẹkẹ kan , pa ekeji dà si i pẹlu ; ati ẹniti o gbà agbada rẹ , máṣe da a duro lati gbà àwọtẹlẹ rẹ pẹlu .
Si fifun gbogbo ẹniti o tọrọ lọdọ rẹ ; lọdọ ẹniti o si kó ọ li ẹrù , má si ṣe pada bère .
Gẹgẹ bi ẹnyin si ti fẹ ki enia ki o ṣe si nyin , ki ẹnyin ki o si ṣe bẹ̃ si wọn pẹlu .
Njẹ bi ẹnyin ba fẹ awọn ti o fẹ nyin , ọpẹ́ kili ẹnyin ni ? awọn ẹlẹṣẹ pẹlu nfẹ́ awọn ti o fẹ wọn .
Bi ẹnyin si win wọn ni nkan lọwọ ẹniti ẹnyin ó reti ati ri gbà pada , ọpẹ́ kili ẹnyin ni ? awọn ẹlẹṣẹ pẹlu nwin ẹlẹṣẹ , ki nwọn ki o le gbà iwọn bẹ̃ pada .
Ṣugbọn ki ẹnyin ki o fẹ awọn ọtá nyin , ki ẹnyin ki o si ṣore , ki ẹnyin ki o si winni , ki ẹnyin ki o máṣe reti ati ri nkan gbà pada ; ère nyin yio si pọ̀ , awọn ọmọ Ọgá-ogo li a o si ma pè nyin : nitoriti o ṣeun fun alaimore ati fun ẹni-buburu .
Njẹ ki ẹnyin ki o li ãnu , gẹgẹ bi Baba nyin si ti li ãnu .
Ẹ máṣe dani li ẹjọ , a kì yio si da nyin li ẹjọ : ẹ máṣe dani li ẹbi , a kì yio si da nyin li ẹbi : ẹ darijì , a o si darijì nyin :
Ẹ fifun ni , a o si fifun nyin ; oṣuwọn daradara , akìmọlẹ , ati amipọ , akún-wọsilẹ , li a o wọ̀n si àiya nyin ; nitori oṣuwọn na ti ẹnyin fi wọ̀n , on li a o pada fi wọ̀n fun nyin .
O si pa owe kan fun wọn , Afọju le ṣe amọ̀na afọju ? awọn mejeji kì yio ṣubu sinu ihò ?
Ẹniti a nkọ́ ki ijù olukọ́ rẹ̀ lọ : ṣugbọn olukuluku ẹniti o ba pé , yio dabi olukọ́ rẹ̀ .
Ẽṣe ti iwọ si nwò ẹrún igi ti mbẹ li oju arakunrin rẹ , ṣugbọn iwọ kò kiyesi ìti igi ti mbẹ li oju ara rẹ ?
Nitori igi rere kì iso eso buburu ; bẹ̃ni igi buburu kì iso eso rere .
Olukuluku igi li a ifi eso rẹ̀ mọ̀ ; nitori lori ẹgún oṣuṣu , enia kì iká eso ọpọtọ bẹ̃ni lori ẹgún ọgàn a kì iká eso ajara .
Enia rere lati inu iṣura rere ọkàn rẹ̀ ni imu ohun rere jade wá ; ati enia buburu lati inu iṣura buburu ọkàn rẹ̀ ni imu ohun buburu jade wá : nitori lati ọ̀pọlọpọ ohun ọkàn li ẹnu rẹ̀ isọ .
Ẽsitiṣe ti ẹnyin npè mi li Oluwa , Oluwa , ti ẹnyin kò si ṣe ohun ti mo wi ?
Ẹnikẹni ti o tọ̀ mi wá , ti o si ngbọ́ ọ̀rọ mi , ti o si nṣe e , emi o fi ẹniti o jọ hàn nyin :
O jọ ọkunrin kan ti o kọ́ ile , ti o si walẹ jìn , ti o si fi ipilẹ sọlẹ lori apata : nigbati kíkun omi de , igbi-omi bilù ile na , kò si le mì i : nitoriti a fi ipilẹ rẹ̀ sọlẹ lori apata .
Ṣugbọn ẹniti o gbọ́ , ti kò si ṣe , o dabi ọkunrin ti o kọ́ ile si ori ilẹ laini ipilẹ ; nigbati igbi-omi bilù u , lọgan o si wó ; iwó ile na si pọ̀ .
NIGBATI o si pari gbogbo ọ̀rọ rẹ̀ li eti awọn enia , o wọ̀ Kapernaumu lọ .
Ọmọ-ọdọ balogun ọrún kan , ti o ṣọwọn fun u , o ṣaisàn , o nkú lọ .
Nigbati o si gburó Jesu , o rán awọn agbagba Ju si i , o mbẹ̀ ẹ pe , ki o máṣai wá mu ọmọ-ọdọ on larada .
Nigbati nwọn si de ọdọ Jesu , nwọn fi itara bẹ̀ ẹ , wipe , O yẹ li ẹniti on iba ṣe eyi fun :
Jesu si mba wọn lọ . Nigbati kò si jìn si eti ile mọ́ , balogun ọrún na rán awọn ọrẹ́ si i , wipe , Oluwa , má yọ ara rẹ lẹnu : nitoriti emi kò to ti iwọ iba fi wọ̀ abẹ orule mi :
Nitorina emi kò si rò pe emi na yẹ lati tọ̀ ọ wá : ṣugbọn sọ ni gbolohùn kan , a o si mu ọmọ-ọdọ mi larada .
Nitori emi na pẹlu jẹ ẹniti a fi si abẹ aṣẹ , ti o li ọmọ-ogun li ẹhin mi , mo wi fun ọkan pe , Lọ , a si lọ ; ati fun omiran pe , Wá , a si wá ; ati fun ọmọ-ọdọ mi pe , Ṣe eyi , a si ṣe e .
Nigbati Jesu gbọ́ nkan wọnni , ẹnu yà a si i , o si yipada si ijọ enia ti ntọ̀ ọ lẹhin , o wipe , Mo wi fun nyin , emi kò ri irú igbagbọ́ nla bi eyi ninu awọn enia Israeli .
Nigbati awọn onṣẹ si pada rè ile , nwọn ba ọmọ-ọdọ na ti nṣaisàn , ara rẹ̀ ti da .
Nigbati Oluwa si ri i , ãnu rẹ̀ ṣe e , o si wi fun u pe , Má sọkun mọ́ .
O si wá , o si fi ọwọ́ tọ́ aga posi na : awọn ti si nrù u duro jẹ . O si wipe , Ọdọmọkunrin , mo wi fun ọ , Dide .
Ẹniti o kú na si dide joko , o bẹ̀rẹ si ohùn ifọ̀ . O si fà a le iya rẹ̀ lọwọ .
Ẹ̀rù si ba gbogbo wọn : nwọn si nyìn Ọlọrun logo , wipe , Woli nla dide ninu wa ; ati pe , Ọlọrun si wa ibẹ̀ awọn enia rẹ̀ wò .
Awọn ọmọ-ẹhin Johanu si fi ninu gbogbo nkan wọnyi hàn fun u .
Nigbati awọn ọkunrin na si de ọdọ rẹ̀ , nwọn ni , Johanu Baptisti rán wa sọdọ rẹ , wipe , Iwọ li ẹniti mbọ̀ , tabi ki a ma reti ẹlomiran ?
Ni wakati na , o si ṣe dida ara ọpọlọpọ enia ninu aisan , ati arun , ati ẹmi buburu ; o si fi iriran fun ọpọlọpọ awọn afọju .
Jesu si dahùn o wi fun wọn pe , Ẹ pada lọ , ẹ ròhin nkan ti ẹnyin ri , ti ẹnyin si gbọ́ fun Johanu : awọn afọju nriran , awọn amukun nrìn ṣaṣa , a sọ awọn adẹtẹ̀ di mimọ́ , awọn aditi ngbọran , a njí awọn okú dide , ati fun awọn òtoṣi li a nwasu ihinrere .
Alabukun-fun si li ẹnikẹni ti ki yio kọsẹ̀ lara mi .
Nigbati awọn onṣẹ Johanu pada lọ , o bẹ̀rẹ si isọ fun ijọ enia niti Johanu pe , Kili ẹnyin jade rè ijù lọ iwò ? ifefe ti afẹfẹ nmì ?
Ṣugbọn kili ẹnyin jade lọ iwò ? ọkunrin ti a wọ̀ li aṣọ fẹlẹfẹlẹ ? wò o , awọn ti a wọ̀ li aṣọ ogo , ti nwọn si njaiye , mbẹ li afin ọba .
Ṣugbọn kili ẹnyin jade lọ iwò ? woli ? lõtọ ni mo wi fun nyin , o si jù woli lọ .
Eyiyi li ẹniti a ti kọwe nitori rẹ̀ pe , Wò o , mo rán onṣẹ mi siwaju rẹ , ẹniti yio tún ọ̀na rẹ ṣe niwaju rẹ .
Farisi kan si rọ̀ ọ ki o wá ba on jẹun . O si wọ̀ ile Farisi na lọ o si joko lati jẹun .
Si kiyesi i , obinrin kan wà ni ilu na , ẹniti iṣe ẹlẹṣẹ , nigbati o mọ̀ pe Jesu joko njẹun ni ile Farisi , o mu oruba alabastar ororo ikunra wá ,
Nigbati nwọn kò si ni ti nwọn o san , o darijì awọn mejeji . Wi , ninu awọn mejeji tani yio fẹ ẹ jù ?
O si yipada si obinrin na , o wi fun Simoni pe , Iwọ ri obinrin yi ? Emi wọ̀ ile rẹ , omi wiwẹ̀ ẹsẹ iwọ kò fifun mi : ṣugbọn on , omije li o fi nrọjo si mi li ẹsẹ , irun ori rẹ̀ li o fi nnù wọn nù .
Ifẹnukonu iwọ kò fi fun mi : ṣugbọn on , nigbati mo ti wọ̀ ile , ko dabọ̀ ẹnu ifi kò mi li ẹsẹ .
O si wi fun u pe , A dari ẹ̀ṣẹ rẹ jì ọ .
Awọn ti o bá a joko njẹun si bẹ̀rẹ si irò ninu ara wọn pe , Tali eyi ti ndari ẹ̀ṣẹ jì-ni pẹlu ?
O si dahùn wi fun obinrin na pe , Igbagbọ́ rẹ gbà ọ là ; mã lọ li alafia .
O si ṣe lẹhinna , ti o nlà gbogbo ilu ati iletò lọ , o nwasu , o nrò ìhin ayọ̀ ijọba Ọlọrun : awọn mejila si mbẹ lọdọ rẹ̀ .
Ati awọn obinrin kan , ti a ti mu larada kuro lọwọ awọn ẹmi buburu , ati ninu ailera wọn , Maria ti a npè ni Magdalene , lara ẹniti ẹmi èṣu meje ti jade kuro ,
Nigbati ọ̀pọ ijọ enia pejọ pọ̀ , lati ilu gbogbo si tọ̀ ọ wá , o fi owe ba wọn sọ̀rọ pe :
Omiran si bọ́ sori apata ; bi o si ti hù jade , o gbẹ nitoriti kò ni irinlẹ omi .
Omiran si bọ́ sinu ẹgún ; ẹgún si ba a rú soke , o si fun u pa .
Omiran si bọ́ si ilẹ rere , o si rú soke , o si so eso ọrọrun . Nigbati o si wi nkan wọnyi tan , o nahùn wipe , Ẹniti o ba li etí lati fi gbọ́ , ki o gbọ́ .
Awọn ọmọ-ẹhin rẹ̀ si bi i lẽre , wipe , Kili a le mọ̀ owe yi si ?
Njẹ owe na li eyi : Irugbin li ọ̀rọ Ọlọrun .
Awọn ti ẹba ọ̀na li awọn ti o gbọ́ ; nigbana li Èṣu wá o si mu ọ̀rọ na kuro li ọkàn wọn , ki nwọn ki o má ba gbagbọ́ , ki a ma ṣe gbà wọn là .
Awọn ti ori apata li awọn , nigbati nwọn gbọ́ , nwọn fi ayọ̀ gbà ọ̀rọ na ; awọn wọnyi kò si ni gbòngbo , nwọn a gbagbọ fun sã diẹ ; nigba idanwò , nwọn a pada sẹhin .
Awọn ti o bọ sinu ẹgún li awọn , nigbati nwọn gbọ́ tan , nwọn lọ , nwọn a si fi itọju ati ọrọ̀ ati irọra aiye fun u pa , nwọn kò si le so eso asogbo .
Ṣugbọn ti ilẹ rere li awọn , ti nwọn fi ọkàn otitọ ati rere gbọ ọrọ na , nwọn di i mu ṣinṣin , nwọn si fi sũru so eso .
Kò si ẹnikẹni , nigbati o ba tàn fitilà tan , ti yio fi ohun elò bò o mọlẹ , tabi ti yio gbé e kà abẹ akete ; bikoṣe ki o gbé e kà ori ọpá fitilà , ki awọn ti nwọ̀ ile ki o le ri imọlẹ .
Nitori kò si ohun ti o lumọ́ , ti a ki yio fi hàn , bẹ̃ni kò si ohun ti o pamọ́ , ti a kì yio mọ̀ , ti ki yio si yọ si gbangba .
Njẹ ki ẹnyin ki o mã kiyesara bi ẹnyin ti ngbọ́ : nitori ẹnikẹni ti o ba ni , on li a o fifun ; ati ẹnikẹni ti kò ba si ni , lọwọ rẹ̀ li a o si gbà eyi ti o ṣebi on ni .
Nigbana ni iya rẹ̀ , ati awọn arakunrin rẹ̀ tọ̀ ọ wá , nwọn kò si le sunmọ ọ nitori ọ̀pọ enia .
Nwọn si wi fun u pe , Iya rẹ ati awọn arakunrin rẹ duro lode , nwọn nfẹ ri ọ .
O si dahùn o si wi fun wọn pe , Iya mi ati awọn arakunrin mi li awọn wọnyi ti nwọn ngbọ́ ọ̀rọ Ọlọrun , ti nwọn si nṣe e .
O si ṣe ni ijọ kan , o si wọ̀ ọkọ̀ kan lọ ti on ti awọn ọmọ-ẹhin rẹ̀ : o si wi fun wọn pe , Ẹ jẹ ki awa ki o rekọja lọ si ìha keji adagun . Nwọn si ṣikọ̀ lọ .
Bi nwọn si ti nlọ , o sùn ; iji nla si de , o nfẹ li oju adagun ; nwọn si kún fun omi , nwọn si wà ninu ewu .
Nwọn si tọ̀ ọ wá , nwọn si jí i , wipe , Olukọni , Olukọni , awa gbé . Nigbana li o dide , o si ba ẹfufu on riru omi wi : nwọn si da , idakẹ-rọrọ si de .
O si wi fun wọn pe , Igbagbọ́ nyin dà ? Bi ẹ̀ru ti mba gbogbo wọn , ti hà si nṣe wọn , nwọn mbi ara wọn pe , irú ọkunrin kili eyi ! nitori o ba ẹfufu on riru omi wi , nwọn si gbọ́ tirẹ̀ .
Nwọn si gúnlẹ ni ilẹ awọn ara Gadara , ti o kọju si Galili .
Nigbati o si sọkalẹ , ọkunrin kan pade rẹ̀ li ẹhin ilu na , ti o ti ni awọn ẹmi èṣu fun igba pipẹ , ti kì iwọ̀ aṣọ , bẹ̃ni kì ijoko ni ile kan , bikoṣe ni ìboji .
Jesu si bi i pe , Orukọ rẹ ? o si dahùn pe , Legioni : nitoriti ẹmi eṣu pipọ wọ̀ ọ lara lọ .
Nwọn si bẹ̀ ẹ pe , ki o máṣe rán wọn lọ sinu ibu .
Agbo ẹlẹdẹ pipọ si mbẹ nibẹ̀ ti njẹ li ori òke : nwọn si bẹ̀ ẹ ki o jẹ ki awọn wọ̀ inu wọn lọ . O si jọwọ wọn .
Nigbati awọn ẹmi èṣu si jade kuro lara ọkunrin na , nwọn si wọ̀ inu awọn ẹlẹdẹ lọ : agbo ẹlẹdẹ si tu pũ nwọn si sure lọ si ibi bèbe sinu adagun , nwọn si rì sinu omi .
Nigbati awọn ti mbọ́ wọn ri ohun ti o ṣe , nwọn sá , nwọn si lọ , nwọn si ròhin ni ilu ati ni ilẹ na .
Nigbana ni nwọn jade lọ iwò ohun na ti o ṣe ; nwọn si tọ̀ Jesu wá , nwọn si ri ọkunrin na , lara ẹniti awọn ẹmi èṣu ti jade lọ , o joko lẹba ẹsẹ Jesu , o wọṣọ , iyè rẹ̀ si bọ̀ si ipò : ẹ̀ru si ba wọn .
Awọn ti o ri i si ròhin fun wọn bi o ti ṣe ti a fi mu ẹniti o li ẹmi èṣu larada .
Nigbana ni gbogbo enia lati ilẹ Gadara yiká bẹ̀ ẹ pe , ki o lọ kuro lọdọ wọn ; ẹ̀ru sá ba wọn gidigidi : o si bọ sinu ọkọ̀ , o pada sẹhin .
Njẹ ọkunrin na ti ẹmi èṣu jade kuro lara rẹ̀ , o bẹ̀ ẹ ki on ki o le ma bá a gbé : ṣugbọn Jesu rán a lọ , wipe ,
O si ṣe , nigbati Jesu pada lọ , awọn enia tẹwọgbà a : nitoriti gbogbo nwọn ti nreti rẹ̀ .
Si kiyesi i , ọkunrin kan ti a npè ni Jairu , ọkan ninu awọn olori sinagogu , o wá : o si wolẹ lẹba ẹsẹ Jesu , o bẹ̀ ẹ pe , ki o máṣai wá si ile on :
Obinrin kan ti o si ni isun ẹ̀jẹ lati igba ọdún mejila , ti o ná ohun gbogbo ti o ni fun awọn oniṣegun , bẹ̃ni a ko le mu u larada lati ọwọ́ ẹnikan wá ,
O wá lẹhin rẹ̀ , o fi ọwọ́ tọ́ iṣẹti aṣọ rẹ̀ : lọgan ni isun ẹ̀jẹ rẹ̀ si ti gbẹ .
Jesu si wipe , Tali o fi ọwọ́ tọ́ mi ? Nigbati gbogbo wọn sẹ́ , Peteru ati awọn ti mbẹ lọdọ rẹ̀ wipe , Olukọni , awọn enia nhá ọ li àye , nwọn si mbilù ọ , iwọ si wipe , Tali o fi ọwọ́ kàn mi ?
Jesu si wipe , Ẹnikan fi ọwọ́ kàn mi : nitoriti emi mọ̀ pe aṣẹ jade lara mi .
Nigbati obinrin na si mọ̀ pe on ko farasin , o warìri , o wá , o si wolẹ niwaju rẹ̀ , o si sọ fun u li oju awọn enia gbogbo nitori ohun ti o ṣe , ti on fi fi ọwọ́ tọ́ ọ , ati bi a ti mu on larada lojukanna .
O si wi fun u pe , Ọmọbinrin , tújuka : igbagbọ́ rẹ mu ọ larada ; mã lọ li alafia .
Bi o si ti nsọ̀rọ li ẹnu , ẹnikan ti ile olori sinagogu wá , o wi fun u pe , Ọmọbinrin rẹ kú ; má yọ olukọni lẹnu mọ .
Ṣugbọn nigbati Jesu gbọ́ , o da a li ohùn , wipe , Má bẹ̀ru : gbagbọ́ nikan ṣa , a o si mu u larada .
Nigbati Jesu si wọ̀ ile , kò jẹ ki ẹnikẹni wọle , bikoṣe Peteru , ati Jakọbu , ati Johanu , ati baba on iya ọmọbinrin na .
Nwọn si fi i ṣẹ̀fẹ , nwọn sa mọ̀ pe o kú .
Nigbati o si sé gbogbo wọn mọ́ ode , o mu u li ọwọ́ , o si wipe , Ọmọbinrin , dide .
Ẹmí rẹ̀ si pada bọ̀ , o si dide lọgan : o ni ki nwọn ki o fun u li onjẹ .
Ẹnu si yà awọn õbi rẹ̀ : ṣugbọn o kilọ fun wọn pe , ki nwọn ki o máṣe wi fun ẹnikan li ohun ti a ṣe .
O si pè awọn ọmọ-ẹhin rẹ̀ mejila jọ , o si fun wọn li agbara on aṣẹ lori awọn ẹmi èṣu gbogbo , ati lati wò arùn sàn .
O si rán wọn lọ iwasu ijọba Ọlọrun , ati lati mu awọn olokunrun larada .
O si wi fun wọn pe , Ẹ máṣe mu nkan lọ fun àjo nyin , ọpá , tabi àpo tabi akara , tabi owo ; bẹ̃ni ki ẹnyin ki o má si ṣe ni àwọtẹlẹ meji .
Ni ilekile ti ẹnyin ba si wọ̀ , nibẹ̀ ni ki ẹnyin ki o gbé , lati ibẹ̀ ni ki ẹnyin ki o si ti jade .
Iye awọn ti kò ba si gbà nyin , nigbati ẹnyin ba jade kuro ni ilu na , ẹ gbọ̀n ekuru ẹsẹ nyin fun ẹrí si wọn .
Nwọn si jade , nwọn nlà iletò lọ , nwọn si nwasu ihinrere , nwọn si nmu enia larada nibi gbogbo .
Herodu tetrarki si gbọ́ nkan gbogbo ti nṣe lati ọdọ rẹ̀ wá : o si damu , nitoriti awọn ẹlomiran nwipe , Johanu li o jinde kuro ninu okú ;
Herodu si wipe , Johanu ni mo ti bẹ́ lori : ṣugbọn tali eyi , ti emi ngbọ́ irú nkan wọnyi si ? O si nfẹ lati ri i .
Nigbati awọn aposteli si pada de , nwọn ròhin ohun gbogbo fun u ti nwọn ti ṣe . O si mu wọn , o si lọ si apakan nibi ijù si ilu ti a npè ni Betsaida .
Nigbati ọpọ enia si mọ̀ , nwọn tẹle e : o si gbà wọn , o si sọ̀rọ ijọba Ọlọrun fun wọn ; awọn ti o fẹ imularada , li o si mu larada .
Nigbati ọjọ bẹ̀rẹ si irẹlẹ , awọn mejila wá , nwọn si wi fun u pe , Tú ijọ enia ká , ki nwọn ki o le lọ si iletò ati si ilu yiká , ki nwọn ki o le wọ̀ , ati ki nwọn ki o le wá onjẹ : nibi ijù li awa sá gbé wà nihinyi .
Ṣugbọn o wi fun wọn pe , Ẹ fi onjẹ fun wọn jẹ . Nwọn si wi fun u pe , Awa kò ni jù iṣu akara marun lọ , pẹlu ẹja meji ; bikoṣepe awa lọ irà onjẹ fun gbogbo awọn enia wọnyi .
Nitori awọn ọkunrin to ìwọn ẹgbẹdọgbọn enia . O si wi fun awọn ọmọ-ẹhin rẹ̀ pe , ki nwọn ki o mu wọn joko li ẹgbẹ-ẹgbẹ , li aradọta .
Nwọn si ṣe bẹ̃ , nwọn si mu gbogbo wọn joko .
Nigbana li o mu iṣu akara marun , ati ẹja meji na , nigbati o gbé oju soke , o sure si i , o si bù u , o si fifun awọn ọmọ-ẹhin rẹ̀ , ki nwọn ki o gbé e kalẹ niwaju awọn enia .
Nwọn si jẹ , gbogbo wọn si yó : nwọn ṣà agbọ̀n mejila jọ ninu ajẹkù ti o kù fun wọn .
O si ṣe , nigbati o kù on nikan , o ngbadura , awọn ọmọ-ẹhin rẹ̀ si wà lọdọ rẹ̀ : o si bi wọn pe , Tali awọn enia nfi emi pè ?
Nwọn si dahùn wipe , Johanu Baptisti ; ṣugbọn ẹlomiran ni , Elijah ni ; ati awọn ẹlomiran wipe , ọkan ninu awọn woli atijọ li o jinde .
O si bi wọn pe , Ṣugbọn tali ẹnyin nfi emi ipè ? Peteru si dahùn , wipe , Kristi ti Ọlọrun .
O si kìlọ fun wọn , o si paṣẹ fun wọn , pe , ki nwọn ki o máṣe sọ ohun na fun ẹnikan .
O si wi fun gbogbo wọn pe , Bi ẹnikan ba nfẹ lati mã tọ̀ mi lẹhin , ki o sẹ́ ara rẹ̀ , ki o si gbé agbelebu rẹ̀ ni ijọ gbogbo , ki o si mã tọ̀ mi lẹhin .
Ṣugbọn emi wi fun nyin nitõtọ , ẹlomiran duro nihinyi , ti kì yio ri ikú , titi nwọn o fi ri ijọba Ọlọrun .
O si ṣe bi iwọn ijọ kẹjọ lẹhin ọ̀rọ wọnyi , o mu Peteru , ati Johanu , ati Jakọbu , o gùn ori òke lọ lati gbadura .
Bi o si ti ngbadura , àwọ oju rẹ̀ yipada , aṣọ rẹ̀ si fun lawu , o njo fòfo .
O si ṣe , nigbati nwọn lọ kuro lọdọ rẹ̀ , Peteru wi fun Jesu pe , Olukọni , o dara fun wa ki a mã gbé ihinyi : jẹ ki awa ki o pa agọ́ mẹta ; ọkan fun iwọ , ati ọkan fun Mose , ati ọkan fun Elijah : kò mọ̀ eyi ti o nwi .
Bi o ti nsọ bayi , ikũkũ kan wá , o ṣiji bò wọn : ẹ̀ru si ba wọn nigbati nwọn nwọ̀ inu ikuku lọ .
Ohùn kan si ti inu ikũkũ wá , o ni , Eyiyi li ayanfẹ Ọmọ mi : ẹ mã gbọ́ tirẹ̀ .
Nigbati ohùn na si dakẹ , Jesu nikanṣoṣo li a ri . Nwọn si pa a mọ́ , nwọn kò si sọ ohunkohun ti nwọn ri fun ẹnikẹni ni ijọ wọnni .
O si ṣe , ni ijọ keji , nigbati nwọn sọkalẹ lati ori òke wá , ọ̀pọ awọn enia wá ipade rẹ̀ .
Si kiyesi i , ọkunrin kan ninu ijọ kigbe soke , wipe , Olukọni , mo bẹ̀ ọ , wò ọmọ mi ; nitori ọmọ mi kanṣoṣo na ni .
Si kiyesi i , ẹmi èṣu a ma mu u , a si ma kigbe lojijì ; a si ma nà a tàntàn titi yio fi yọ ifofó li ẹnu , a ma pa a lara , a tilẹ fẹrẹ má fi i silẹ lọ .
Mo si bẹ̀ awọn ọmọ-ẹhin rẹ lati lé e jade ; nwọn kò si le ṣe e .
Jesu si dahùn , wipe , Iran alaigbagbọ́ ati arekereke , emi o ti ba nyin gbé pẹ to ? emi o si ti ṣe sũru fun nyin pẹ to ? Fà ọmọ rẹ wá nihinyi .
Bi o si ti mbọ̀ , ẹmi èṣu na gbé e ṣanlẹ , o si nà a tantan . Jesu si ba ẹmi aimọ́ na wi , o si mu ọmọ na larada , o si fà a le baba rẹ̀ lọwọ .
Ṣugbọn ọ̀rọ na ko yé wọn , o si ṣú wọn li oju , bẹ̃ni nwọn kò si mọ̀ ọ : ẹ̀ru si mba wọn lati bère idi ọ̀rọ na .
Iyan kan si dide lãrin wọn , niti ẹniti yio ṣe olori ninu wọn .
Nigbati Jesu si mọ̀ ìro ọkàn wọn , o mu ọmọde kan , o gbé e joko lọdọ rẹ̀ ,
Johanu si dahùn o si wi fun u pe , Olukọni , awa ri ẹnikan o nfi orukọ rẹ lé awọn ẹmi èṣu jade ; awa si da a lẹkun , nitoriti kò ba wa tọ̀ ọ lẹhin .
Jesu si wi fun u pe , Máṣe da a lẹkun mọ́ : nitori ẹniti kò ba lodi si wa , o wà fun wa .
Nigbati awọn ọmọ-ẹhin rẹ̀ Jakọbu on Johanu si ri i , nwọn ni , Oluwa , iwọ ko jẹ ki awa ki o pè iná lati ọrun wá , ki a sun wọn lúlu , bi Elijah ti ṣe ?
Ṣugbọn Jesu yipada , o si ba wọn wi , o ni , Ẹnyin kò mọ̀ irú ẹmí ti mbẹ ninu nyin .
O si ṣe , bi nwọn ti nlọ li ọ̀na , ọkunrin kan wi fun u pe , Oluwa , Emi nfẹ lati ma tọ̀ ọ lẹhin nibikibi ti iwọ ba nlọ .
Jesu si wi fun u pe , Awọn kọ̀lọkọlọ ni ihò , awọn ẹiyẹ oju ọrun si ni itẹ́ ; ṣugbọn Ọmọ-enia kò ni ibi ti yio fi ori rẹ̀ le .
O si wi fun ẹlomiran pe , Mã tọ̀ mi lẹhin . Ṣugbọn o wi fun u pe , Oluwa , jẹ ki emi ki o kọ́ lọ isinku baba mi na .
Jesu si wi fun u pe , Je ki awọn okú ki o mã sinkú ara wọn : ṣugbọn iwọ lọ ki o si mã wãsu ijọba Ọlọrun .
Ẹlomiran si wi fun u pe , Oluwa , emi nfẹ lati mã tọ̀ ọ lẹhin ; ṣugbọn jẹ ki emi ki o pada lọ idagbere fun awọn ara ile mi .
Jesu si wi fun u pe , Kò si ẹni , ti o fi ọwọ́ rẹ̀ le ohun-elo itulẹ , ti o si wò ẹhin , ti o yẹ fun ijọba Ọlọrun .
O si wi fun wọn pe , Ikore pọ̀ , ṣugbọn awọn alagbaṣe ko to nkan : nitorina ẹ bẹ̀ Oluwa ikore , ki o le rán awọn alagbaṣe sinu ikore rẹ̀ .
Ẹ mu ọ̀na nyin pọ̀n : sa wò o , emi rán nyin lọ bi ọdọ-agutan sãrin ikõkò .
Ẹ máṣe mu asuwọn , ẹ máṣe mu apò , tabi bàta : ẹ má si ṣe kí ẹnikẹni li ọ̀na .
Ni ilekile ti ẹnyin ba wọ̀ , ki ẹ kọ́ wipe , Alafia fun ile yi .
Bi ọmọ alafia ba si mbẹ nibẹ̀ , alafia nyin yio bà le e : ṣugbọn bi kò ba si , yio tún pada sọdọ nyin .
Ni ile kanna ni ki ẹnyin ki o si gbé , ki ẹ mã jẹ , ki ẹ si mã mu ohunkohun ti nwọn ba fifun nyin ; nitori ọ̀ya alagbaṣe tọ́ si i . Ẹ maṣe ṣi lati ile de ile .
Ati ni ilukilu ti ẹnyin ba wọ̀ , ti nwọn ba si gbà nyin , ẹ jẹ ohunkohun ti a ba gbé kà iwaju nyin :
Ẹ si mu awọn alaisan ti mbẹ ninu rẹ̀ larada , ki ẹ si wi fun wọn pe , Ijọba Ọlọrun kù dẹ̀dẹ si nyin .
Ṣugbọn ni ilukilu ti ẹnyin ba si wọ̀ , ti nwọn kò ba si gbà nyin , nigbati ẹnyin ba si jade si igboro ilu na , ki ẹnyin ki o si wipe ,
Ṣugbọn mo wi fun nyin , yio san fun Sodomu ni ijọ na , jù fun ilu na lọ .
Egbé ni fun iwọ , Korasini ! Egbé ni fun iwọ , Betsaida ! nitori ibaṣepe a ti ṣe iṣẹ agbara ti a ṣe ninu nyin , ni Tire on Sidoni , nwọn iba ti ronupiwada lailai , nwọn iba si joko ninu aṣọ ọ̀fọ ati ninu ẽru .
Ṣugbọn yio san fun Tire on Sidoni nigba idajọ jù fun ẹnyin lọ .
Ati iwọ , Kapernaumu , a o ha gbe ọ ga de oke ọrun ? a o rẹ̀ ọ silẹ de ipo-oku .
Ẹniti o ba gbọ́ ti nyin , o gbọ́ ti emi : ẹniti o ba si kọ̀ nyin , o kọ̀ mi ; ẹniti o ba si kọ̀ mi , o kọ̀ ẹniti o rán mi .
O si wi fun wọn pe , Emi ri Satani ṣubu bi manamana lati ọrun wá .
Kiyesi i , emi fun nyin li aṣẹ lati tẹ̀ ejò ati akẽkẽ mọlẹ , ati lori gbogbo agbara ọtá : kò si si ohunkan bi o ti wù ki o ṣe , ti yio pa-nyin-lara .
Ṣugbọn ki ẹ máṣe yọ̀ si eyi , pe , awọn ẹmi nforibalẹ fun nyin ; ṣugbọn ẹ kuku yọ̀ , pe , a kọwe orukọ nyin li ọrun .
Ni wakati kanna Jesu yọ̀ ninu Ẹmi Mimọ́ o si wipe , Mo dupẹ lọwọ rẹ , Baba , Oluwa ọrun on aiye , pe , iwọ pa nkan wọnyi mọ́ kuro lọdọ awọn ọlọ́gbọn ati amoye , iwọ si fi wọn hàn fun awọn ọmọ-ọwọ : bẹ̃ni , Baba , bẹ̃li o sá yẹ li oju rẹ .
Ohun gbogbo li a fifun mi lati ọdọ Baba mi wá : kò si si ẹniti o mọ̀ ẹniti Ọmọ iṣe , bikoṣe Baba ; ati ẹniti Baba iṣe , bikoṣe Ọmọ , ati ẹnikẹni ti o ba si wù Ọmọ lati fi i hàn fun .
O si yipada si awọn ọmọ-ẹhin rẹ̀ li apakan , o ni , Ibukún ni fun ojú ti nri ohun ti ẹnyin nri :
Si kiyesi i , amofin kan dide , o ndán a wò , o ni , Olukọni , kili emi o ṣe ki emi ki o le jogún iyè ainipẹkun ?
O si bi i pe , Kili a kọ sinu iwe ofin ? bi iwọ ti kà a ?
O si dahùn wipe , Ki iwọ ki o fi gbogbo àiya rẹ , ati gbogbo ọkàn rẹ , ati gbogbo agbara rẹ , ati gbogbo inu rẹ fẹ Oluwa Ọlọrun rẹ ; ati ẹnikeji rẹ bi ara rẹ .
O si wi fun u pe , Iwọ dahùn rere : ṣe eyi , iwọ o si yè .
O si ṣe , bi nwọn ti nlọ , o wọ̀ iletò kan : obinrin kan ti a npè ni Marta si gbà a si ile rẹ̀ .
Ṣugbọn ohun kan li a kò le ṣe alaini . Maria si ti yàn ipa rere na , ti a kò le gbà lọwọ rẹ̀ .
O si ṣe , bi o ti ngbadura ni ibi kan , bi o ti dakẹ , ọkan ninu awọn ọmọ-ẹhin rẹ̀ wi fun u pe , Oluwa , kọ́ wa bi ãti igbadura , bi Johanu si ti kọ́ awọn ọmọ-ẹhin rẹ̀ .
O si wi fun wọn pe , Nigbati ẹnyin ba ngbadura , ẹ mã wipe , Baba wa ti mbẹ li ọrun , Ki a bọ̀wọ̀ fun orukọ rẹ . Ki ijọba rẹ de . Ifẹ tirẹ ni ki a ṣe , bi ti ọrun , bẹni li aiye .
Mo wi fun nyin , bi on kò tilẹ fẹ dide ki o fifun u , nitoriti iṣe ọrẹ́ rẹ̀ , ṣugbọn nitori awiyannu rẹ̀ yio dide , yio si fun u pọ̀ to bi o ti nfẹ .
Emi si wi fun nyin , Ẹ bère , a o si fifun nyin ; ẹ wá kiri , ẹnyin o si ri ; ẹ kànkun , a o si ṣi i silẹ fun nyin .
Tani iṣe baba ninu nyin ti ọmọ rẹ̀ yio bère akara lọdọ rẹ̀ , ti o jẹ fun u li okuta ? tabi bi o bère ẹja , ti o jẹ fun u li ejò dipo ẹja ?
Tabi bi o si bère ẹyin , ti o jẹ fun u li akẽkẽ ?
Njẹ bi ẹnyin ti iṣe enia buburu ba mọ̀ bi ãti ifi ẹ̀bun didara fun awọn ọmọ nyin : melomelo ni Baba nyin ti mbẹ li ọrun yio fi Ẹmí Mimọ́ rẹ̀ fun awọn ti o mbère lọdọ rẹ̀ ?
O si nlé ẹmi èṣu kan jade , ti o si yadi . O si ṣe , nigbati ẹmi èṣu na jade , odi sọrọ ; ẹnu si yà ijọ enia .
Ṣugbọn awọn ẹlomiran ninu wọn wipe , Nipa Beelsebubu olori awọn ẹmi èṣu li o fi nlé awọn ẹmi èṣu jade .
Awọn ẹlomiran si ndan a wò , nwọn fẹ àmi lọdọ rẹ̀ lati ọrun wá .
Ṣugbọn on mọ̀ ìro inu wọn , o wi fun wọn pe , Gbogbo ijọba ti o yà ara rẹ̀ ni ipa , a sọ ọ di ahoro ; ile ti o si yà ara rẹ̀ ni ipa , a wó .
Bi Satani si yàpa si ara rẹ̀ , ijọba rẹ̀ yio ha ṣe duro ? nitori ẹnyin wipe , Nipa Beelsebubu li emi fi nle awọn ẹmi èṣu jade .
Bi o ba si ṣepe nipa Beelsebubu li emi fi nlé awọn ẹmi èṣu jade , nipa tali awọn ọmọ nyin fi nlé wọn jade ? nitorina awọn ni yio ṣe onidajọ nyin .
Ṣugbọn bi o ba ṣepe ika Ọlọrun li emi fi nlé awọn ẹmi èṣu jade , kò si aniani , ijọba Ọlọrun de ba nyin .
Nigbati ọkunrin alagbara ti o hamọra ba nṣọ afin rẹ̀ , ẹrù rẹ̀ a wà li alãfia :
Ṣugbọn nigbati ẹniti o li agbara jù u ba kọlù u , ti o si ṣẹgun rẹ̀ , a gbà gbogbo ihamọra rẹ̀ ti o gbẹkẹle lọwọ rẹ̀ , a si pín ikogun rẹ̀ .
Ẹniti kò ba wà pẹlu mi , o lodi si mi : ẹniti kò ba si bá mi kopọ̀ , o nfunká .
Nigbati ẹmi aimọ́ ba jade kuro lara enia , ama rìn kiri ni ibi gbigbẹ , ama wá ibi isimi ; nigbati ko ba si ri , a wipe , Emi o pada lọ si ile mi nibiti mo gbé ti jade wá .
Nigbati o si de , o bá a , a gbá a , a si ṣe e li ọṣọ́ .
Nigbana li o lọ , o si mu ẹmi meje miran ti o buru jù on tikararẹ̀ lọ ; nwọn wọle , nwọn si joko nibẹ̀ : igbẹhin ọkunrin na si buru jù iṣaju rẹ̀ lọ .
O si ṣe , bi o ti nsọ nkan wọnyi , obinrin kan nahùn ninu ijọ , o si wi fun u pe , Ibukun ni fun inu ti o bí ọ , ati ọmú ti iwọ mu .
Ṣugbọn on wipe , Nitõtọ , ki a kuku wipe , Ibukun ni fun awọn ti ngbọ́ ọ̀rọ Ọlọrun , ti nwọn si pa a mọ́ .
Nigbati ijọ enia si ṣùjọ si ọdọ rẹ̀ o bẹ̀rẹ si iwipe , Iran buburu li eyi : nwọn nwá àmi ; a kì yio si fi àmi kan fun u , bikoṣe àmi Jona woli .
Nitori bi Jona ti jẹ àmi fun awọn ara Ninefe , gẹgẹ bẹ̃ li Ọmọ-enia yio ṣe àmi fun iran yi .
Ọbabirin gusù yio dide li ọjọ idajọ pẹlu awọn enia iran yi , yio si da wọn lẹbi : nitoriti o ti iha ipẹkun aiye wá lati gbọ́ ọgbọ́n Solomoni : si kiyesi i , ẹniti o pọ̀ju Solomoni lọ mbẹ nihinyi .
Awọn ara Ninefe yio dide li ọjọ idajọ pẹlu iran yi , nwọn o si da a lẹbi : nitoriti nwọn ronupiwada nipa iwasu Jona ; si kiyesi i , ẹniti o pọ̀ju Jona lọ mbẹ nihinyi .
Kò si ẹnikan , nigbati o ba tan fitila tán , ti igbé e si ìkọkọ , tabi sabẹ oṣuwọn , bikoṣe sori ọpá fitilà , ki awọn ti nwọle ba le mã ri imọlẹ .
Oju ni imọlẹ ara : bi oju rẹ ba mọ́ , gbogbo ara rẹ a mọlẹ ; ṣugbọn bi oju rẹ ba buru , ara rẹ pẹlu a kun fun òkunkun .
Nitorina kiyesi i , ki imọlẹ ti mbẹ ninu rẹ ki o máṣe di òkunkun .
Njẹ bi gbogbo ara rẹ ba kun fun imọlẹ , ti ko li apakan ti o ṣokunkun , ara rẹ , gbogbo ni yio kun fun imọlẹ , bi igbati fitila ba fi itanṣan rẹ̀ fun ọ ni imọlẹ .
Bi o si ti nwi , Farisi kan bẹ̀ ẹ ki o ba on jẹun : o si wọle , o joko lati jẹun .
Nigbati Farisi na si ri i , ẹnu yà a nitoriti kò kọ́ wẹ̀ ki o to jẹun .
Oluwa si wi fun u pe , Ẹnyin Farisi a ma fọ̀ ode ago ati awopọkọ́ ; ṣugbọn inu nyin kún fun irẹjẹ iwa-buburu .
Ẹnyin alaimoye , ẹniti o ṣe eyi ti mbẹ lode , on kọ́ ha ṣe eyi ti mbẹ ninu pẹlu ?
Ki ẹnyin ki o kuku mã ṣe itọrẹ ãnu ninu ohun ti ẹnyin ni ; si kiyesi i , ohun gbogbo li o di mimọ́ fun nyin .
Ṣugbọn egbé ni fun nyin , ẹnyin Farisi ! nitoriti ẹnyin a ma san idamẹwa minti , ati rue , ati gbogbo ewebẹ̀ , ṣugbọn ẹnyin gbojufò idajọ ati ifẹ Ọlọrun : wọnyi li ẹnyin iba ṣe , ẹ kì ba si ti fi ekeji silẹ laiṣe .
Egbé ni fun nyin , ẹnyin Farisi ! nitoriti ẹnyin fẹ ipò-ọlá ninu sinagogu , ati ikí-ni li ọjà .
Egbé ni fun nyin , ẹnyin akọwe , ati ẹnyin Farisi , agabagebe ! nitoriti ẹnyin dabi isa okú ti kò hàn , awọn enia ti o si nrìn lori wọn kò mọ̀ .
Nigbana li ọkan ninu awọn amofin dahùn , o si wi fun u pe , Olukọni , li eyi ti iwọ nwi nì iwọ ngàn awa pẹlu .
O si wipe , Egbé ni fun ẹnyin amofin pẹlu ! nitoriti ẹnyin di ẹrù ti o wuwo lati rù le enia lori , bẹ̃ni ẹnyin tikara nyin kò jẹ fi ika nyin kan kàn ẹrù na .
Egbé ni fun nyin ! nitoriti ẹnyin kọ́le oju-õrì awọn woli , awọn baba nyin li o si ti pa wọn .
Nitori eyi li ọgbọ́n Ọlọrun si ṣe wipe , emi ó rán awọn woli ati awọn aposteli si wọn , ninu wọn ni nwọn o si pa , ti nwọn o si ṣe inunibini si :
Egbé ni fun nyin , ẹnyin amofin ! nitoriti ẹnyin gbà ọmọ-ṣika ìmọ : ẹnyin tikaranyin kò wọle , awọn ti si nwọle , li ẹnyin kọ̀ fun .
Bi o ti nwi nkan wọnyi fun wọn , awọn akọwe ati awọn Farisi bẹ̀rẹ si ibinu si i gidigidi , nwọn si nyọ ọ lẹnu lati wi nkan pipọ :
O si ṣe , nigbati ainiye ijọ enia pejọ pọ̀ , tobẹ̃ ti nwọn ntẹ̀ ara wọn mọlẹ , o tètekọ́ wi fun awọn ọmọ-ẹhin rẹ̀ pe , Ẹ mã ṣọra nyin nitori iwukara awọn Farisi , ti iṣe agabagebe .
Kò si ohun ti a bò , ti a kì yio si fihàn ; tabi ti o pamọ , ti a ki yio mọ̀ .
Nitorina ohunkohun ti ẹnyin sọ li òkunkun , ni gbangba li a o gbé gbọ́ ; ati ohun ti ẹnyin ba sọ si etí ni ìkọkọ , lori orule li a o gbé kede rẹ̀ .
Emi si wi fun nyin ẹnyin ọrẹ́ mi , Ẹ máṣe bẹ̀ru awọn ti ipa ara enia kú , lẹhin eyini ti nwọn kò si li eyiti nwọn le ṣe mọ́ .
Ṣugbọn emi o si sọ ẹniti ẹnyin o bẹ̀ru fun nyin : Ẹ bẹru ẹniti o lagbara lẹhin ti o ba pani tan , lati wọ́ni lọ si ọrun apadi ; lõtọ ni mo wi fun nyin , On ni ki ẹ bẹru .
Ologoṣẹ marun ki a ntà li owo idẹ wẹ́wẹ meji ? a kò si gbagbé ọkan ninu wọn niwaju Ọlọrun ?
Ṣugbọn gbogbo irun ori nyin li a kà pé ṣanṣan . Nitorina ki ẹ máṣe bẹ̀ru : ẹnyin ni iye lori jù ologoṣẹ pipọ lọ .
Mo si wi fun nyin pẹlu , Ẹnikẹni ti o ba jẹwọ mi niwaju enia , Ọmọ-ẹnia yio si jẹwọ rẹ̀ niwaju awọn angẹli Ọlọrun :
Ṣugbọn ẹniti o ba sẹ́ mi niwaju enia , a o sẹ́ ẹ niwaju awọn angẹli Ọlọrun .
Ati ẹnikẹni ti o ba sọ̀rọ-òdi si Ọmọ-enia , a o dari rẹ̀ jì i : ṣugbọn ẹnikẹni ti o ba sọrọ-odi si Ẹmí Mimọ́ , a kì yio dari rẹ̀ jì i .
Nigbati nwọn ba si mu nyin wá si sinagogu , ati siwaju awọn olori , ati awọn alaṣẹ , ẹ máṣe ṣàniyàn pe , bawo tabi ohùn kili ẹnyin ó da , tabi kili ẹnyin o wi :
O si wi fun wọn pe , Kiyesara ki ẹ si mã ṣọra nitori ojukòkoro : nitori igbesi aiye enia ki iduro nipa ọ̀pọ ohun ti o ni .
Emi o si wi fun ọkàn mi pe , Ọkàn , iwọ li ọrọ̀ pipọ ti a tò jọ fun ọ̀pọ ọdún ; simi mã jẹ , mã mu , mã yọ̀ .
Ṣugbọn Ọlọrun wi fun u pe , Iwọ aṣiwere , li oru yi li a o bère ẹmi rẹ lọwọ rẹ : njẹ titani nkan wọnni yio ha ṣe , ti iwọ ti pèse silẹ ?
O si wi fun awọn ọmọ-ẹhin rẹ̀ pe , Nitorina mo wi fun nyin pe , ẹ máṣe ṣaniyàn nitori ẹmí nyin pe , kili ẹnyin ó jẹ ; tabi nitori ara nyin pe , kili ẹnyin ó fi bora .
Ẹmí sa jù onjẹ lọ , ara si jù aṣọ lọ .
Ẹ kiyesi awọn ìwo : nwọn kì ifọnrugbin , bẹ̃ni nwọn ki kore ; nwọn kò li aká , bẹ̃ni nwọn kò li abà ; Ọlọrun sá mbọ́ wọn : melomelo li ẹnyin sàn jù ẹiyẹ lọ ?
Tani ninu nyin nipa aniyan ṣiṣe ti o le fi igbọnwọ kan kún ọjọ aiyé rẹ̀ ?
Njẹ bi ẹnyin kò le ṣe eyi ti o kere julọ , ẽṣe ti ẹnyin fi nṣaniyan nitori iyokù ?
Ẹ kiyesi awọn lili bi nwọn ti ndàgba : nwọn ki iṣiṣẹ nwọn ki iranwu ; ṣugbọn ki emi wi fun nyin , a kò ṣe Solomoni pãpã li ọṣọ́ ni gbogbo ogo rẹ̀ to ọkan ninu wọnyi .
Njẹ bi Ọlọrun ba wọ̀ koriko igbẹ́ li aṣọ tobẹ̃ eyiti o wà loni , ti a si gbá a sinu ina lọla ; melomelo ni yio wọ̀ nyin li aṣọ , ẹnyin onigbagbọ́ kekere ?
Ẹ má si ṣe bere ohun ti ẹnyin ó jẹ , tabi ohun ti ẹnyin o mu , ki ẹnyin ki o má si ṣiyemeji .
Nitori gbogbo nkan wọnyi ni awọn orilẹ-ède aiye nwá kiri : Baba nyin si mọ̀ pe , ẹnyin nfẹ nkan wọnyi .
Ṣugbọn ẹ mã wá ijọba Ọlọrun ; gbogbo nkan wọnyi li a o si fi kún nyin .
Má bẹ̀ru , agbo kekere ; nitori didùn inu Baba nyin ni lati fi ijọba fun nyin .
Ẹ tà ohun ti ẹnyin ni , ki ẹnyin ki o si tọrẹ ãnu ; ki ẹnyin ki o si pèse àpo fun ara nyin , ti kì igbó , iṣura li ọrun ti kì itán , nibiti olè kò le sunmọ , ati ibiti kòkoro kì iba a jẹ .
Ibukun ni fun awọn ọmọ-ọdọ wọnni nigbati oluwa na ba de ti yio ba ki nwọn ki o ma ṣọna : lõtọ ni mo wi fun nyin , yio di ara rẹ̀ li amure , yio si mu wọn joko lati jẹun , yio si jade wá lati ṣe iranṣẹ fun wọn .
Bi o ba si de nigba iṣọ keji , tabi ti o si de nigba iṣọ kẹta , ti o si ba wọn bẹ̃ , ibukun ni fun awọn ọmọ-ọdọ wọnni .
Ṣugbọn ẹ mọ̀ eyi pe , bãle ile iba mọ̀ wakati ti olè yio wá , on iba ma ṣọna , kì ba ti jẹ ki a lu ile on já .
Nitorina ki ẹnyin ki o mura pẹlu : Nitori Ọmọ-enia mbọ̀ ni wakati ti ẹnyin kò daba .
Peteru si wipe , Oluwa , iwọ pa owe yi fun wa , tabi fun gbogbo enia ?
Oluwa si dahùn wipe , Tani olõtọ ati ọlọ́gbọn iriju na , ti oluwa rẹ̀ fi jẹ olori agbo ile rẹ̀ , lati ma fi ìwọn onjẹ wọn fun wọn li akokò ?
Ibukun ni fun ọmọ-ọdọ na , nigbati oluwa rẹ̀ ba de , ti yio ba a ki o ma ṣe bẹ̃ .
Lõtọ ni mo wi fun nyin , yio si fi i jẹ olori ohun gbogbo ti o ni .
Ṣugbọn bi ọmọ-ọdọ na ba wi li ọkàn rẹ̀ pe , Oluwa mi yẹ̀ igba atibọ̀ rẹ̀ ; ti o si bẹ̀rẹ si ilù awọn iranṣẹkunrin ati iranṣẹbinrin , ti o si bẹ̀rẹ si ijẹ ati si imu amupara ;
Ati ọmọ-ọdọ na , ti o mọ̀ ifẹ oluwa rẹ̀ , ti kò si mura silẹ ti kò si ṣe gẹgẹ bi ifẹ rẹ̀ , on li a o nà pipọ .
Ṣugbọn eyi ti kò mọ̀ , ti o ṣe ohun ti o yẹ si lilu , on li a o lù niwọn . Nitori ẹnikẹni ti a fun ni pipọ , lọdọ rẹ̀ li a o gbé bère pipọ : lọdọ ẹniti a ba gbé fi pipọ si , lọdọ rẹ̀ li a o gbé bère si i .
Iná li emi wá lati fọ̀n si aiye ; kili emi si nfẹ bi a ba ti da a ná ?
Ṣugbọn emi ni baptismu kan ti a o fi baptisi mi ; ara ti nni mi to titi yio fi pari !
O si wi fun ijọ enia pẹlu pe , Nigbati ẹnyin ba ri awọsanma ti o ṣú ni ìha ìwọ-õrùn , ọgan ẹnyin a ni , Ọwara òjo mbọ̀ ; a si ri bẹ̃ .
Nigbati afẹfẹ gusù ba nfẹ , ẹnyin a ni , Õru yio mu ; a si ṣẹ .
Ẹnyin agabagebe , ẹnyin le moye oju ọrun ati ti aiye ; ẽhatiṣe ti ẹnyin kò le mọ̀ akokò yi ?
Nigbati iwọ ba mbá ọtá rẹ lọ sọdọ olóri , mura li ọ̀na ki a le gbà ọ lọwọ rẹ̀ ; ki o máṣe fi ọ le onidajọ lọwọ , ki onidajọ máṣe fi ọ le ẹṣọ lọwọ , on a si tì ọ sinu tubu .
Jesu si dahùn o wi fun wọn pe , Ẹnyin ṣebi awọn ara Galili wọnyi ṣe ẹlẹṣẹ jù gbogbo awọn ara Galili lọ , nitoriti nwọn jẹ irú ìya bawọnni ?
O si pa owe yi fun wọn pe ; ọkunrin kan ni igi ọpọtọ kan ti a gbìn si ọgbà ajara rẹ̀ ; o si de , o nwá eso lori rẹ̀ , kò si ri nkan .
O si dahùn o wi fun u pe , Oluwa , jọwọ rẹ̀ li ọdún yi pẹlu , titi emi o fi tú ilẹ idi rẹ̀ yiká , titi emi o si fi bu ilẹdu si i :
Olori sinagogu si kun fun irunu , nitoriti Jesu muni larada li ọjọ isimi , o si wi fun ijọ enia pe , Ijọ mẹfa ni mbẹ ti a fi iṣiṣẹ : ninu wọn ni ki ẹnyin ki o wá ki a ṣe dida ara nyin , ki o máṣẹ li ọjọ isimi .
Nigbana li Oluwa dahùn , o si wi fun u pe , Ẹnyin agabagebe , olukuluku nyin ki itú malu tabi kẹtẹkẹtẹ rẹ̀ kuro nibuso , ki si ifà a lọ imu omi li ọjọ isimi ?
Kò si yẹ ki a tú obinrin yi ti iṣe ọmọbinrin Abrahamu silẹ ni ìde yi li ọjọ isimi , ẹniti Satani ti dè , sawõ lati ọdún mejidilogun yi wá ?
O si wipe , Kini ijọba Ọlọrun jọ ? kili emi o si fi wé ?
O dabi wóro irugbin mustardi , ti ọkunrin kan mú , ti o si sọ sinu ọgbà rẹ̀ ; ti o si hù , o si di igi nla ; awọn ẹiyẹ oju ọrun si ngbé ori ẹká rẹ̀ .
O si tún wipe , Kili emi iba fi ijọba Ọlọrun wé ?
O dabi iwukara , ti obinrin kan mu , ti o fi sinu oṣuwọn iyẹfun mẹta , titi gbogbo rẹ̀ o fi di wiwu .
O si ṣe , nigbati o wọ̀ ile ọkan ninu awọn olori Farisi lọ li ọjọ isimi lati jẹun , nwọn si nṣọ ọ .
O si pa owe kan fun awọn ti a pè wá jẹun , nigbati o wò bi nwọn ti nyàn ipò ọlá ; o si wi fun wọn pe ,
Nigbana li o si wi fun alase ti o pè e pe , Nigbati iwọ ba se àse ọsán , tabi àse alẹ , má pè awọn ọrẹ́ rẹ , tabi awọn arakunrin rẹ , tabi awọn ibatan rẹ , tabi awọn aladugbo rẹ ọlọrọ̀ ; nitori ki nwọn ki o má ṣe pè ọ ẹ̀wẹ lati san ẹsan fun ọ .
Ṣugbọn nigbati iwọ ba se àse , pè awọn talakà , awọn alabùkù arùn , awọn amukun , ati awọn afọju :
Iwọ o si jẹ alabukun fun ; nitori nwọn kò ni ohun ti nwọn o fi san a fun ọ : ṣugbọn a o san a fun ọ li ajinde awọn olõtọ .
Nigbati ọkan ninu awọn ti o ba a joko tì onjẹ gbọ́ nkan wọnyi , o wi fun u pe , Ibukun ni fun ẹniti yio jẹun ni ijọba Ọlọrun .
Ṣugbọn o wi fun u pe , ọkunrin kan se àse-alẹ nla , o si pè enia pipọ :
O si rán ọmọ-odọ rẹ̀ ni wakati àse-alẹ lati sọ fun awọn ti a ti pè wipe , Ẹ wá ; nitori ohun gbogbo ṣe tan .
Gbogbo wọn so bẹ̀rẹ , li ohùn kan lati ṣe awawi . Ekini wi fun u pe , Mo rà ilẹ kan , emi kò si le ṣe ki ng má lọ iwò o : mo bẹ̀ ọ ṣe gafara fun mi .
Ekeji si wipe , Mo rà ajaga malu marun , mo si nlọ idán wọn wò : mo bẹ̀ ọ ṣe gafara fun mi .
Ẹkẹta si wipe , Mo gbeyawo , nitorina li emi kò fi le wá .
Ọmọ-ọdọ na si pada de , o sọ nkan wọnyi fun oluwa rẹ̀ . Nigbana ni bãle ile binu , o wi fun ọmọ-ọdọ rẹ̀ pe , Jade lọ si igboro , ati si abuja ọ̀na , ki o si mu awọn talakà , ati awọn alabùkù arùn , ati awọn amukun , ati awọn afọju wá si ihinyi .
Ọmọ-ọdọ na si wipe , Oluwa , a ti ṣe bi o ti paṣẹ , àye si mbẹ sibẹ .
Oluwa na si wi fun ọmọ-ọdọ na pe , Jade lọ si opópo , ati si ọ̀na ọgbà , ki o si rọ̀ wọn lati wọle wá , ki ile mi le kún .
Iyọ̀ dara : ṣugbọn bi iyọ̀ ba di obu , kili a o fi mu u dùn ?
GBOGBO awọn agbowode ati awọn ẹlẹṣẹ si sunmọ ọ lati gbọ́ ọ̀rọ rẹ̀ .
Ati awọn Farisi ati awọn akọwe nkùn , wipe , ọkunrin yi ngbà ẹlẹṣẹ , o si mba wọn jẹun .
Nigbati o si ri i tan , o gbé e le ejika rẹ̀ , o nyọ .
Mo wi fun nyin , gẹgẹ bẹ̃li ayọ̀ yio wà li ọrun lori ẹlẹṣẹ kan ti o ronupiwada , jù lori olõtọ mọkandilọgọrun lọ , ti kò ṣe aini ironupiwada .
Eyi aburo ninu wọn wi fun baba rẹ̀ pe , Baba , fun mi ni ini rẹ ti o kàn mi . O si pín ohun ìni rẹ̀ fun wọn .
Kò si to ijọ melokan lẹhinna , eyi aburo kó ohun gbogbo ti o ni jọ , o si mu ọ̀na àjo rẹ̀ pọ̀n lọ si ilẹ òkere , nibẹ̀ li o si gbé fi ìwa wọ̀bia na ohun ini rẹ̀ ni inákuna .
Ṣugbọn nigbati oju rẹ̀ walẹ , o ni , Awọn alagbaṣe baba mi melomelo li o ni onjẹ ajẹyó , ati ajẹtì , emi si nkú fun ebi nihin .
Emi o dide , emi o si tọ̀ baba mi lọ , emi o si wi fun u pe , Baba , emi ti dẹṣẹ si ọrun , ati niwaju rẹ ;
O si dide , o si tọ̀ baba rẹ̀ lọ . Ṣugbọn nigbati o si wà li òkere , baba rẹ̀ ri i , ãnu ṣe e , o si sure , o rọ̀mọ́ ọ li ọrùn , o si fi ẹnu kò o li ẹnu .
Oluwa rẹ̀ si yìn alaiṣõtọ iriju na , nitoriti o fi ọgbọ́n ṣe e : awọn ọmọ aiye yi sá gbọ́n ni iran wọn jù awọn ọmọ imọlẹ lọ .
Emi si wi fun nyin , ẹ fi mammoni aiṣõtọ yàn ọrẹ́ fun ara nyin pe , nigbati yio ba yẹ̀ , ki nwọn ki o le gbà nyin si ibujoko wọn titi aiye .
Ẹniti o ba ṣe olõtọ li ohun kikini , o ṣe olõtọ ni pipọ pẹlu : ẹniti o ba si ṣe alaiṣõtọ li ohun kikini , o ṣe alaiṣõtọ li ohun pipo pẹlu .
Kò si iranṣẹ kan ti o le sin oluwa meji : ayaṣebi yio korira ọkan , yio si fẹ ekeji ; tabi yio fi ara mọ́ ọkan , yio si yàn ekeji ni ipọsi . Ẹnyin kò le sin Ọlọrun pẹlu mammoni .
Awọn Farisi , ti nwọn ni ojukokoro si gbọ́ gbogbo nkan wọnyi , nwọn si yọ-ṣùti si i .
O si wi fun wọn pe , Ẹnyin li awọn ti ndare fun ara nyin niwaju enia ; ṣugbọn Ọlọrun mọ̀ ọkàn nyin : nitori eyi ti a gbé niyin lọdọ enia , irira ni niwaju Ọlọrun .
Ofin ati awọn woli mbẹ titi di igba Johanu : lati igbana wá li a ti nwasu ijọba Ọlọrun , olukuluku si nfi ipá wọ̀ inu rẹ̀ .
Ṣugbọn o rọrun fun ọrun on aiye lati kọja lọ , jù ki ṣonṣo kan ti ofin ki o yẹ̀ .
Ẹnikẹni ti o ba kọ̀ aya rẹ̀ silẹ , ti o si gbé omiran ni iyawo , o ṣe panṣaga : ẹnikẹni ti o ba si gbé , ẹniti ọkọ rẹ̀ kọ̀ silẹ ni iyawo , o ṣe panṣaga .
O si ke , o wipe , Baba Abrahamu , ṣãnu fun mi , ki o si rán Lasaru , ki o tẹ̀ orika rẹ̀ bọmi , ki o si fi tù mi li ahọn ; nitori emi njoró ninu ọwọ́ iná yi .
O SI wi fun awọn ọmọ-ẹhin rẹ̀ pe , Ko le ṣe ki ohun ikọsẹ̀ má de : ṣugbọn egbé ni fun ẹniti o ti ipasẹ rẹ̀ de .
Iba san fun u ki a so ọlọ nla mọ́ ọ li ọrùn , ki a si gbé e jù sinu okun , ju ki o mu ọkan ninu awọn kekere wọnyi kọsẹ̀ .
Ẹ mã kiyesara nyin : bi arakunrin rẹ ba ṣẹ̀ , ba a wi ; bi o ba si ronupiwada , dari jì i .
Bi o ba si ṣẹ̀ ọ li ẹrinmeje li õjọ , ti o si pada tọ̀ ọ wá li ẹrinmeje li õjọ pe , Mo ronupiwada ; dari jì i .
Oluwa si wipe , Bi ẹnyin ba ni igbagbọ́ bi wóro irugbin mustardi , ẹnyin o le wi fun igi sikamine yi pe , Ki a fà ọ tú , ki a si gbìn ọ sinu okun ; yio si gbọ́ ti nyin .
Gẹgẹ bẹ̃li ẹnyin pẹlu , nigbati ẹ ba ti ṣe ohun gbogbo ti a palaṣẹ fun nyin tan , ẹ wipe , Alailere ọmọ-ọdọ ni wa : eyi ti iṣe iṣẹ wa lati ṣe , li awa ti ṣe .
O si ṣe , bi o ti nlọ si Jerusalemu , o kọja larin Samaria on Galili .
Bi o si ti nwọ̀ inu iletò kan lọ , awọn ọkunrin adẹtẹ̀ mẹwa pade rẹ̀ , nwọn duro li òkere :
Nigbati o ri wọn , o wi fun wọn pe , Ẹ lọ ifi ara nyin hàn fun awọn alufa . O si ṣe , bi nwọn ti nlọ , nwọn si di mimọ́ .
O si wi fun u pe , Dide , ki o si mã lọ : igbagbọ́ rẹ mu ọ larada .
Nigbati awọn Farisi bi i pe , nigbawo ni ijọba Ọlọrun yio de , o da wọn li ohùn pe , Ijọba Ọlọrun ki iwá pẹlu àmi :
O si wi fun awọn ọmọ-ẹhin rẹ̀ pe , Ọjọ mbọ̀ , nigbati ẹnyin o fẹ lati ri ọkan ninu ọjọ Ọmọ-enia , ẹnyin kì yio si ri i .
Nwọn o si wi fun nyin pe , Wo o nihin ; tabi wo o lọhun : ẹ má lọ , ẹ máṣe tẹle wọn .
Ṣugbọn kò le ṣaima kọ́ jìya ohun pipo , ki a si kọ̀ ọ lọdọ iran yi .
Bi o si ti ri li ọjọ Noa , bẹ̃ni yio ri li ọjọ Ọmọ-enia .
Nwọn njẹ , nwọn nmu , nwọn ngbeyawo , nwọn si nfà iyawo fun ni , titi o fi di ọjọ ti Noa wọ̀ inu ọkọ̀ lọ , kíkun omi si de , o si run gbogbo wọn .
Gẹgẹ bi o si ti ri li ọjọ Loti ; nwọn njẹ , nwọn nmu , nwọn nrà , nwọn ntà , nwọn ngbìn , nwọn nkọle ;
Ṣugbọn li ọjọ na ti Loti jade kuro ni Sodomu , ojo ina ati sulfuru rọ̀ lati ọrun wá , o si run gbogbo wọn .
Gẹgẹ bẹ̃ni yio ri li ọjọ na ti Ọmọ-enia yio farahàn .
Li ọjọ na , eniti o ba wà lori ile , ti ẹrù rẹ̀ si mbẹ ni ile , ki o máṣe sọkalẹ lati wá kó o ; ẹniti o ba si wà li oko , ki o máṣe pada sẹhin .
Ẹ ranti aya Loti .
O si pa owe kan fun wọn nitori eyiyi pe , o yẹ ki a mã gbadura nigbagbogbo , ki a má si ṣãrẹ̀ ;
Ọlọrun kì yio ha si gbẹsan awọn ayanfẹ rẹ̀ , ti nfi ọsán ati oru kigbe pè e , ti o si mu suru fun wọn ?
O si pa owe yi fun awọn kan ti nwọn gbẹkẹle ara wọn pe , awọn li olododo , ti nwọn si ngàn awọn ẹlomiran :
Eyi Farisi dide , o si ngbadura ninu ara rẹ̀ bayi pe , Ọlọrun , mo dupẹ lọwọ rẹ , nitoriti emi kò ri bi awọn ara iyokù , awọn alọnilọwọgba , alaiṣõtọ , panṣaga , tabi emi kò tilẹ ri bi agbowode yi .
Emi ngbàwẹ li ẹrinmeji li ọ̀sẹ , mo nsan idamẹwa ohun gbogbo ti mo ni .
Ṣugbọn agbowode duro li òkere , kò tilẹ jẹ gbé oju rẹ̀ soke ọrun , ṣugbọn o lù ara rẹ̀ li õkan-àiya , o wipe , Ọlọrun ṣãnu fun mi , emi ẹlẹṣẹ .
Mo wi fun nyin , ọkunrin yi sọkalẹ lọ si ile rẹ̀ ni idalare jù ekeji lọ : nitori ẹnikẹni ti o ba gbé ara rẹ̀ ga , on li a o rẹ̀ silẹ ; ẹniti o ba si rẹ̀ ara rẹ̀ silẹ on li a o gbéga .
Nwọn si gbé awọn ọmọ-ọwọ tọ̀ ọ wá pẹlu , ki o le fi ọwọ́ le wọn ; ṣugbọn nigbati awọn ọmọ-ẹhin rẹ̀ ri i , nwọn mba wọn wi .
Ṣugbọn Jesu pè wọn sọdọ rẹ̀ , o si wipe , Ẹ jẹ ki awọn ọmọ kekere wá sọdọ mi , ẹ má si ṣe da wọn lẹkun : nitoriti irú wọn ni ijọba Ọlọrun .
Lõtọ ni mo wi fun nyin , Ẹnikẹni ti kò ba gbà ijọba Ọlọrun bi ọmọ kekere , kì yio wọ̀ inu rẹ̀ bi o ti wù ki o ri .
Ijoye kan si bère lọwọ rẹ̀ , wipe , Olukọni rere , kili emi o ṣe ti emi o fi jogún iye ainipẹkun ?
Jesu si wi fun u pe , Ẽṣe ti iwọ fi npè mi li ẹni rere ? ẹni rere kan kò si , bikoṣe ẹnikan , eyini li Ọlọrun .
Iwọ mọ̀ ofin wọnni , Máṣe ṣe panṣaga , máṣe pania , máṣe jale , máṣe jẹri eke , bọ̀wọ fun baba on iya rẹ .
O si wipe , Gbogbo nkan wọnyi li emi ti pamọ lati igba ewe mi wá .
Nigbati Jesu si gbọ́ eyi , o wi fun u pe , Ohun kan li o kù fun ọ sibẹ : lọ ità ohun gbogbo ti o ni , ki o si pín i fun awọn talakà , iwọ o si ni iṣura li ọrun : si wá , ki o mã tọ̀ mi lẹhin .
Nigbati o si gbọ́ eyi , inu rẹ̀ bajẹ gidigidi : nitoriti o li ọrọ̀ pipo .
Nigbati Jesu ri i pe , inu rẹ̀ bajẹ gidigidi , o ni , Yio ti ṣoro to fun awọn ti o li ọrọ̀ lati wọ̀ ijọba Ọlọrun !
Awọn ti o si gbọ́ wipe , Njẹ tali o ha le là ?
O si wipe , Ohun ti o ṣoro lọdọ enia , kò ṣoro lọdọ Ọlọrun .
Peteru si wipe , Sawõ , awa ti fi tiwa silẹ , a si tọ̀ ọ lẹhin .
O si wi fun wọn pe , Lõtọ ni mo wi fun nyin , Kò si ẹniti o fi ile , tabi aya , tabi ará , tabi õbi , tabi ọmọ silẹ , nitori ijọba Ọlọrun ,
Nigbana li o pè awọn mejila sọdọ rẹ̀ , o si wi fun wọn pe , Sawõ , awa ngòke lọ si Jerusalemu , a o si mu ohun gbogbo ṣẹ , ti a ti kọ lati ọwọ́ awọn woli wá , nitori Ọmọ-enia .
Ọkan ninu nkan wọnyi kò si yé wọn : ọ̀rọ yi si pamọ́ fun wọn , bẹ̃ni nwọn ko si mọ̀ ohun ti a wi .
O si ṣe , bi on ti sunmọ Jeriko , afọju kan joko lẹba ọ̀na o nṣagbe :
Nigbati o gbọ́ ti ọpọ́ enia nkọja lọ , o bère pe , kili ã le mọ̀ eyi si .
Nwọn si wi fun u pe , Jesu ti Nasareti li o nkọja lọ .
O si kigbe pe , Jesu , iwọ Ọmọ Dafidi , ṣãnu fun mi .
Awọn ti nlọ niwaju ba a wi pe , ki o pa ẹnu rẹ̀ mọ́ : ṣugbọn on si kigbe si i kunkun pe , Iwọ Ọmọ Dafidi , ṣãnu fun mi .
Jesu si dẹṣẹ duro , o ni , ki a mu u tọ̀ on wá : nigbati o si sunmọ ọ , o bi i ,
Jesu si wi fun u pe , Riran : igbagbọ́ rẹ gbà ọ là .
Lojukanna o si riran , o si ntọ̀ ọ lẹhin , o nyìn Ọlọrun logo : ati gbogbo enia nigbati nwọn ri i , nwọn fi iyìn fun Ọlọrun .
Nigbati nwọn si ri i , gbogbo wọn nkùn , wipe , O lọ iwọ̀ lọdọ ọkunrin ti iṣe ẹlẹṣẹ .
Sakeu si dide , o si wi fun Oluwa pe , Wo o , Oluwa , àbọ ohun ini mi ni mo fifun talakà ; bi mo ba si fi ẹ̀sun eke gbà ohun kan lọwọ ẹnikẹni , mo san a pada ni ilọpo mẹrin .
Ṣugbọn awọn ọlọ̀tọ ilu rẹ̀ korira rẹ̀ , nwọn si rán ikọ̀ tẹ̀le e , wipe , Awa kò fẹ ki ọkunrin yi jọba lori wa .
O si ṣe , nigbati o gbà ijọba tan , ti o pada de , o paṣẹ pe , ki a pè awọn ọmọ-ọdọ wọnni wá sọdọ rẹ̀ , ti on ti fi owo fun nitori ki o le mọ̀ iye ere ti olukuluku fi iṣowo jẹ .
Eyi ekini si wá , o wipe , Oluwa , mina rẹ jère mina mẹwa si i .
O si wi fun u pe , O ṣeun , iwọ ọmọ-ọdọ rere : nitoriti iwọ ṣe olõtọ li ohun kikini , gbà aṣẹ lori ilu mẹwa .
Eyi ekeji si wá , o wipe , Oluwa , mina rẹ jère mina marun .
O si wi fun u pẹlu pe , Iwọ joye ilu marun .
Omiran si wá , o wipe , Oluwa , wò mina rẹ ti mbẹ li ọwọ́ mi ti mo dì sinu gèle :
O si wi fun u pe , Li ẹnu ara rẹ na li emi o ṣe idajọ rẹ , iwọ ọmọ-ọdọ buburu . Iwọ mọ̀ pe onrorò enia ni mi , pe , emi a ma mu eyi ti emi ko fi lelẹ emi a si ma ká eyi ti emi ko gbìn ;
Ẽha si ti ṣe ti iwọ ko fi owo mi si ile elé , nigbati mo ba de , emi iba si bère rẹ̀ ti on ti elé ?
O si wi fun awọn ti o duro leti ibẹ̀ pe , Ẹ gbà mina na lọwọ rẹ̀ , ki ẹ si fi i fun ẹniti o ni mina mẹwa .
Mo wi fun nyin pe , Ẹnikẹni ti o ni , li a o fifun ; ati lọdọ ẹniti kò ni , eyi na ti o ni li a o gbà lọwọ rẹ̀ .
Ṣugbọn awọn ọtá mi wọnni , ti kò fẹ ki emi ki o jọba lori wọn , ẹ mu wọn wá ihinyi , ki ẹ si pa wọn niwaju mi .
Nigbati o si wi nkan wọnyi tan , o lọ ṣaju , o ngòke lọ si Jerusalemu .
O si ṣe , nigbati o sunmọ Betfage on Betaní li òke ti a npè ni Olifi , o rán awọn meji ninu awọn ọmọ-ẹhin rẹ̀ ,
Bi ẹnikẹni ba si bi nyin pe , Ẽṣe ti ẹnyin fi ntú u ? ki ẹnyin ki o wi bayi pe , Oluwa ni ifi i ṣe .
Awọn ti a rán si mu ọ̀na wọn pọ̀n , nwọn si bá a gẹgẹ bi o ti wi fun wọn .
Nwọn si fà a tọ̀ Jesu wá : nwọn si tẹ́ aṣọ wọn si ẹ̀hin ọmọ kẹtẹkẹtẹ na , nwọn si gbé Jesu kà a .
Bi o si ti nlọ nwọn tẹ́ aṣọ wọn si ọ̀na .
Bi o si ti sunmọ eti ibẹ̀ ni gẹrẹgẹrẹ òke Olifi , gbogbo ijọ awọn ọmọ-ẹhin rẹ̀ bẹ̀rẹ si iyọ̀ , ati si ifi ohùn rara yìn Ọlọrun , nitori iṣẹ nla gbogbo ti nwọn ti ri ;
Wipe , Olubukun li Ọba ti o mbọ̀ wá li orukọ Oluwa : alafia li ọrun , ati ogo loke ọrun .
Awọn kan ninu awọn Farisi li awujọ si wi fun u pe , Olukọni ba awọn ọmọ-ẹhin rẹ wi .
O si da wọn lohùn , o wi fun wọn pe , Mo wi fun nyin , Bi awọn wọnyi ba pa ẹnu wọn mọ́ , awọn okuta yio kigbe soke .
Nigbati o si sunmọ etile , o ṣijuwò ilu na , o sọkun si i lori ,
O nwipe , Ibaṣepe iwọ mọ̀ , loni yi , ani iwọ , ohun ti iṣe ti alafia rẹ ! ṣugbọn nisisiyi nwọn pamọ́ kuro li oju rẹ .
O si nkọ́ni lojojumọ ni tẹmpili . Ṣugbọn awọn olori alufa , ati awọn akọwe , ati awọn olori awọn enia nwá ọ̀na ati pa a run ,
O si ṣe , ni ijọ kan li ọjọ wọnni , bi o ti nkọ́ awọn enia ni tẹmpili ti o si nwasu ihinrere , awọn olori alufa , ati awọn pẹlu awọn agbagbà dide sí i ,
Nwọn si wi fun u pe , Sọ fun wa , aṣẹ wo ni iwọ fi nṣe nkan wọnyi ? tabi tali o fun ọ li aṣẹ yi ?
O si dahùn o si wi fun wọn pe , Emi pẹlu yio si bi nyin lẽre ọ̀rọ kan ; ẹ sọ fun mi .
Nwọn si ba ara wọn gbèro wipe , Bi awa ba wipe , Lati ọrun wá ni ; on o wipe , Ẽṣe ti ẹnyin kò fi gbà a gbọ́ ?
Ṣugbọn bi awa ba si wipe , Lati ọdọ enia ; gbogbo enia ni yio sọ wa li okuta ; nitori nwọn gbagbọ pe , woli ni Johanu .
Nwọn si dahùn wipe , nwọn kò mọ̀ ibiti o ti wá .
Jesu si wi fun wọn pe , Njẹ emi ki yio wi fun nyin aṣẹ ti emi fi nṣe nkan wọnyi .
Nigbana li o bẹ̀rẹ si ipa owe yi fun awọn enia pe ; ọkunrin kan gbìn ọgba ajara kan , o si fi ṣe agbatọju fun awọn àgbẹ , o si lọ si àjo fun igba pipẹ .
Nigbati o si di akokò , o rán ọmọ-ọdọ rẹ̀ kan si awọn àgbẹ na , ki nwọn ki o le fun u ninu eso ọgba ajara na : ṣugbọn awọn àgbẹ lù u , nwọn si rán a pada lọwọ ofo .
O si tún rán ọmọ-ọdọ miran : nwọn si lù u pẹlu , nwọn si jẹ ẹ nìya , nwọn si rán a pada lọwọ ofo .
O si tún rán ẹkẹta : nwọn si ṣá a lọgbẹ pẹlu , nwọn si tì i jade .
Nigbana li oluwa ọgba ajara wipe , Ewo li emi o ṣe ? emi o rán ọmọ mi ayanfẹ lọ : bọya nigbati nwọn ba ri i , nwọn o ṣojuṣaju fun u .
Ṣugbọn nigbati awọn àgbẹ na ri i , nwọn ba ara wọn gbèro pe , Eyi li arole : ẹ wá , ẹ jẹ ki a pa a , ki ogún rẹ̀ ki o le jẹ ti wa .
Bẹ̃ni nwọn si ti i jade sẹhin ọgba ajara , nwọn si pa a . Njẹ kili oluwa ọgba ajara na yio ṣe si wọn ?
Yio wá , yio si pa awọn àgbẹ wọnni run , yio si fi ọgba ajara na fun awọn ẹlomiran . Nigbati nwọn si gbọ́ , nwọn ni , Ki a má ri i .
Nigbati o si wò wọn , o ni , Ewo ha li eyi ti a ti kọwe pe , Okuta ti awọn ọmọle kọ̀ silẹ , on na li a sọ di pàtaki igun ile ?
Nwọn si nṣọ ọ , nwọn si rán awọn amí ti nwọn jẹ ẹlẹtan fi ara wọn pe olõtọ enia , ki nwọn ki o le gbá ọ̀rọ rẹ̀ mu , ki nwọn ki o le fi i le agbara ati aṣẹ Bãlẹ .
Nwọn si bi i , wipe , Olukọni , awa mọ̀ pe , iwọ a ma sọrọ fun ni , iwọ a si ma kọ́-ni bi o ti tọ , bẹ̃ni iwọ kì iṣojuṣaju ẹnikan ṣugbọn iwọ nkọ́-ni li ọ̀na Ọlọrun li otitọ .
Ṣugbọn o kiyesi arekereke wọn , o si wi fun wọn pe Ẽṣe ti ẹnyin fi ndán mi wò ?
O si wi fun wọn pe , Njẹ ẹ fi ohun ti iṣe ti Kesari fun Kesari , ati ohun ti iṣe ti Ọlọrun fun Ọlọrun .
Nwọn kò si le gbá ọ̀rọ rẹ̀ mu niwaju awọn enia : ẹnu si yà wọn si idahùn rẹ̀ , nwọn si pa ẹnu wọn mọ́ .
Awọn Sadusi kan si tọ̀ ọ wá , awọn ti nwọn nwipe ajinde okú kò si : nwọn si bi i ,
Njẹ awọn arakunrin meje kan ti wà : ekini gbé iyawo , o si kú li ailọmọ .
Nikẹhin gbogbo wọn , obinrin na kú pẹlu .
Njẹ li ajinde okú , aya titani yio ha ṣe ninu wọn ? nitori awọn mejeje li o sá ni i li aya .
Jesu si dahùn o wi fun wọn pe , Awọn ọmọ aiye yi a ma gbeyawo , nwọn a si ma fà iyawo fun-ni .
Ṣugbọn awọn ti a kà yẹ lati jogún aiye na , ati ajinde kuro ninu okú , nwọn kì igbeyawo , nwọn kì si ifà iyawo fun-ni :
Niti pe a njí awọn okú dide , Mose tikararẹ̀ si ti fihàn ni igbẹ́ , nigbati o pè Oluwa ni Ọlọrun Abrahamu , ati Ọlọrun Isaaki , ati Ọlọrun Jakọbu .
Bẹni on kì iṣe Ọlọrun awọn okú , bikoṣe ti awọn alãye : nitori gbogbo wọn wà lãye fun u .
O si wi fun wọn pe , Ẽṣe ti nwọn fi nwipe , Ọmọ Dafidi ni Kristi ?
O si wi fun awọn ọmọ-ẹhin rẹ̀ li etí gbogbo enia pe ,
Awọn ti o jẹ ile awọn opó run , ti nwọn si ngbadura gìgun fun aṣehàn : awọn wọnyi na ni yio jẹbi pọ̀ju .
NIGBATI o si gbé oju soke , o ri awọn ọlọrọ̀ nfi ẹ̀bun wọn sinu apoti iṣura .
O si ri talakà opó kan pẹlu , o nsọ owo-idẹ wẹ́wẹ meji sibẹ .
Bi awọn kan si ti nsọ̀rọ ti tẹmpili , bi a ti fi okuta daradara ati ẹ̀bun ṣe e li ọṣọ , o ní ,
Nwọn si bère lọwọ rẹ̀ , wipe , Olukọni , nigbawo ni nkan wọnyi yio ṣẹ ? ati àmi kini yio wà , nigbati nkan wọnyi yio fi ṣẹ ?
O si wipe , Ẹ mã kiyesara , ki a má bà mu nyin ṣina : nitori ọpọlọpọ yio wá li orukọ mi , ti yio mã wipe , Emi ni Kristi ; akokò igbana si kù si dẹ̀dẹ : ẹ máṣe tọ̀ wọn lẹhin .
Ṣugbọn nigbati ẹnyin ba gburó ogun ati idagìri , ẹ máṣe foiya : nitori nkan wọnyi ko le ṣe áìkọ́ṣẹ : ṣugbọn opin na kì iṣe lojukanna .
Nigbana li o wi fun wọn pe , Orilẹ-ède yio dide si orilẹ-ède , ati ilẹ-ọba si ilẹ-ọba :
Isẹlẹ nla yio si wà kakiri , ati ìyan ati ajakalẹ arùn ; ohun ẹ̀ru , ati àmi nla yio si ti ọrun wá .
Ṣugbọn ṣaju gbogbo nkan wọnyi , nwọn o nawọ́ mu nyin , nwọn o si ṣe inunibini si nyin , nwọn o fi nyin le awọn oni-sinagogu lọwọ , ati sinu tubu , nwọn o mu nyin lọ sọdọ awọn ọba ati awọn ijoye nitori orukọ mi .
Nitorina ẹ pinnu rẹ̀ li ọkàn nyin pe ẹ kì yio ronu ṣaju , bi ẹ o ti dahun .
A o si fi nyin hàn lati ọdọ awọn õbi nyin wá , ati awọn arakunrin , ati awọn ibatan , ati awọn ọrẹ́ wá ; nwọn o si mu ki a pa ninu nyin .
A o si korira nyin lọdọ gbogbo enia nitori orukọ mi .
Ṣugbọn irun ori nyin kan kì o ṣegbé .
Ninu sũru nyin li ẹnyin o jère ọkàn nyin .
Nigbati ẹnyin ba si ri ti a fi ogun yi Jerusalemu ká , ẹ mọ̀ nigbana pe , isọdahoro rẹ̀ kù si dẹ̀dẹ .
Ṣugbọn egbé ni fun awọn ti o lóyun , ati awọn ti o nfi ọmú fun ọmọ mu ni ijọ wọnni ! nitoriti ipọnju pipọ yio wà lori ati ibinu si awọn enia wọnyi .
Nwọn o si ti oju idà ṣubu , a o si dì wọn ni igbekun lọ si orilẹ-ède gbogbo : Jerusalemu yio si di itẹmọlẹ li ẹsẹ awọn Keferi , titi akoko awọn Keferi yio fi kún .
Àmi yio si wà li õrùn , ati li oṣupa , ati ni irawọ ; ati lori ilẹ aiye idamu fun awọn orilẹ-ede nitori ipaiya ti ariwo ;
Aiya awọn enia yio ma já fun ibẹru , ati fun ireti nkan wọnni ti mbọ̀ sori aiye : nitori awọn agbara ọrun li a o mì titi .
Nigbana ni nwọn o si ri Ọmọ-enia ti yio ma ti oju ọrun bọ̀ ti on ti agbara ati ogo nla .
Ṣugbọn nigbati nkan wọnyi ba bẹ̀rẹ si iṣẹ , njẹ ki ẹ wò òke , ki ẹ si gbé ori nyin soke ; nitori idande nyin kù si dẹ̀dẹ .
O si pa owe kan fun wọn pe ; Ẹ kiyesi igi ọpọtọ , ati si gbogbo igi ;
Gẹgẹ bẹ̃ na li ẹnyin , nigbati ẹnyin ba ri nkan wọnyi ti nṣẹ , ki ẹnyin ki o mọ̀ pe , ijọba Ọlọrun kù si dẹ̀dẹ .
Lõtọ ni mo wi fun nyin , Iran yi ki yio rekọja , titi gbogbo nkan wọnyi yio fi ṣẹ .
Ọrun on aiye yio rekọja : ṣugbọn ọ̀rọ mi kì yio rekọja .
Njẹ ki ẹ mã ṣọna , ki ẹ si mã gbadura nigbagbogbo , ki ẹ ba le là gbogbo nkan wọnyi ti mbọ̀ wá iṣẹ , ki ẹ si le duro niwaju Ọmọ-enia .
Lọsán , a si ma kọ́ni ni tẹmpili ; loru , a si ma jade lọ iwọ̀ lori òke ti a npè ni oke Olifi .
AJỌ ọdun aiwukara ti a npè ni Irekọja si kù fẹfẹ .
Ati awọn olori alufa , ati awọn akọwe nwá ọ̀na bi nwọn iba ti ṣe pa a ; nitoriti nwọn mbẹ̀ru awọn enia .
Satani si wọ̀ inu Judasi , ti a npè ni Iskariotu , ọkan ninu awọn mejila .
O si mu ọ̀na rẹ̀ pọ̀n , o lọ lati ba awọn olori alufa ati awọn olori ẹṣọ́ mọ̀ ọ pọ̀ , bi on iba ti fi i le wọn lọwọ .
Nwọn si yọ̀ , nwọn si ba a da majẹmu ati fun u li owo .
Ọjọ aiwukara pé , nigbati nwọn kò le ṣe aiṣẹbọ irekọja .
O si rán Peteru on Johanu , wipe , Ẹ lọ ipèse irekọja fun wa , ki awa ki o jẹ .
Nwọn si wi fun u pe , Nibo ni iwọ nfẹ ki a pèse sile ?
O si wi fun wọn pe , Kiyesi i , nigbati ẹnyin ba nwọ̀ ilu lọ , ọkunrin kan ti o rù iṣa omi yio pade nyin ; ẹ ba a lọ si ile ti o ba wọ̀ .
On o si fi gbọ̀ngan nla kan loke hàn nyin , ti a ṣe lọṣọ : nibẹ̀ ni ki ẹnyin ki o pèse silẹ .
Nwọn si lọ nwọn si bá a gẹgẹ bi o ti sọ fun wọn : nwọn si pèse irekọja silẹ .
Nigbati akokò si to , o joko ati awọn aposteli pẹlu rẹ̀ .
O si gbà ago , nigbati o si ti dupẹ , o wipe , Gbà eyi , ki ẹ si pín i larin ara nyin .
O si mú akara , nigbati o si ti dupẹ o bu u , o si fifun wọn , o wipe , Eyi li ara mi ti a fifun nyin : ẹ mã ṣe eyi ni iranti mi .
Ṣugbọn ẹ kiyesi i , ọwọ́ ẹniti o fi mi hàn wà pẹlu mi lori tabili .
Nwọn si bẹ̀rẹ si ibère larin ara wọn , tani ninu wọn ti yio ṣe nkan yi .
Ijà kan si mbẹ larin wọn , niti ẹniti a kà si olori ninu wọn .
O si wi fun wọn pe , Awọn ọba Keferi a ma fẹla lori wọn : a si ma pè awọn alaṣẹ wọn ni olõre .
Ṣugbọn ẹnyin kì yio ri bẹ̃ : ṣugbọn ẹniti o ba pọ̀ju ninu nyin ki o jẹ bi aburo ; ẹniti o si ṣe olori , bi ẹniti nṣe iranṣẹ .
Nitori tali o pọ̀ju , ẹniti o joko tì onjẹ , tabi ẹniti o nṣe iranṣẹ ? ẹniti o joko tì onjẹ ha kọ́ ? ṣugbọn emi mbẹ larin nyin bi ẹniti nṣe iranṣẹ .
Oluwa si wipe , Simoni , Simoni , sawõ , Satani fẹ lati ni ọ , ki o le kù ọ bi alikama :
Ṣugbọn mo ti gbadura fun ọ , ki igbagbọ́ rẹ ki o má yẹ̀ ; ati iwọ nigbati iwọ ba si yipada , mu awọn arakunrin rẹ li ọkàn le .
O si wi fun u pe , Oluwa , mo mura tan lati bá ọ lọ sinu tubu , ati si ikú .
O si wipe , Mo wi fun ọ , Peteru , akukọ ki yio kọ loni ti iwọ o fi sẹ́ mi li ẹrinmẹta pe , iwọ kò mọ̀ mi .
O si wi fun wọn pe , Nigbati mo rán nyin lọ laini asuwọn , ati àpo , ati bàta , ọdá ohun kan da nyin bi ? Nwọn si wipe , Rara o .
Nigbana li o wi fun wọn pe , Ṣugbọn nisisiyi , ẹniti o ba li asuwọn , ki o mu u , ati àpo pẹlu : ẹniti kò ba si ni idà , ki o tà aṣọ rẹ̀ , ki o si fi rà kan .
Nitori mo wi fun nyin pe , Eyi ti a ti kọwe rẹ̀ kò le ṣe ki o má ṣẹ lara mi , A si kà a mọ awọn arufin . Nitori ohun wọnni nipa ti emi o li opin .
O si jade , o si lọ bi iṣe rẹ̀ si òke Olifi ; awọn ọmọ-ẹhin rẹ̀ si tọ̀ ọ lẹhin .
Nigbati o wà nibẹ̀ , o wi fun wọn pe , Ẹ mã gbadura , ki ẹnyin ki o máṣe bọ sinu idẹwò .
O si fi wọn silẹ niwọn isọko kan , o si kunlẹ o si ngbadura ,
Angẹli kan si yọ si i lati ọrun wá , o ngbà a ni iyanju .
Bi o si ti wà ni iwaya-ija o ngbadura si i kikankikan : õgùn rẹ̀ si dabi iro ẹ̀jẹ nla , o nkán silẹ .
Nigbati o si dide kuro ni ibi adura , ti o si tọ̀ awọn ọmọ-ẹhin rẹ̀ wá , o ba wọn , nwọn nsùn fun ibanujẹ ,
O si wi fun wọn pe , Kili ẹnyin nsùn si ? ẹ dide , ẹ mã gbadura , ki ẹnyin ki o máṣe bọ́ sinu idẹwò .
Bi o si ti nsọ lọwọ , kiyesi i , ọ̀pọ enia , ati ẹniti a npè ni Judasi , ọkan ninu awọn mejila , o ṣaju wọn o sunmọ Jesu lati fi ẹnu kò o li ẹnu .
Nigbati awọn ti o wà lọdọ rẹ̀ ri bi yio ti jasi , nwọn bi i pe , Oluwa , ki awa ki o fi idà ṣá wọn ?
Ọkan ninu wọn si fi idà ṣá ọmọ-ọdọ olori alufa , o si ke etí ọtún rẹ̀ sọnù .
Ṣugbọn Jesu dahùn o wipe , Ẹ jọwọ rẹ̀ bayi na . O si fi ọwọ́ tọ́ ọ li etí , o si wò o sàn .
Jesu si wi fun awọn olori alufa , ati awọn olori ẹṣọ́ tẹmpili , ati awọn agbagba , ti nwọn jade tọ̀ ọ wá , pe , Ẹnyin ha jade wá ti ẹnyin ti idà ati ọgọ bi ẹni tọ ọlọṣa wá ?
Nigbati emi wà pẹlu nyin lojojumọ ni tẹmpili , ẹnyin ko nà ọwọ́ mu mi : ṣugbọn akokò ti nyin li eyi , ati agbara òkunkun .
Nwọn si gbá a mu , nwọn si fà a lọ , nwọn si mu u wá si ile olori alufa . Ṣugbọn Peteru tọ̀ ọ lẹhin li òkere .
Nigbati nwọn si ti dana larin gbọ̀ngan , ti nwọn si joko pọ̀ , Peteru joko larin wọn .
Ọmọbinrin kan si ri i bi o ti joko nibi imọlẹ iná na , o si tẹjumọ́ ọ , o ni , Eleyi na wà pẹlu rẹ̀ .
O si sẹ́ , o wipe , Obinrin yi , emi ko mọ̀ ọ .
Kò pẹ lẹhin na ẹlomiran si ri i , o ni , Iwọ pẹlu wà ninu wọn . Ṣugbọn Peteru wipe , ọkunrin yi , Emi kọ .
O si to iwọn wakati kan ẹlomiran gidigidi tẹnumọ́ ọ , nwipe , Nitõtọ eleyi na wà pẹlu rẹ̀ : nitori ara Galili ni iṣe .
Ṣugbọn Peteru wipe , ọkunrin yi , emi kò mọ̀ ohun ti iwọ nwi . Lojukanna , bi o ti nwi li ẹnu , akukọ kọ .
Oluwa si yipada , o wò Peteru . Peteru si ranti ọ̀rọ Oluwa , bi o ti wi fun u pe , Ki akukọ ki o to kọ , iwọ o sẹ́ mi li ẹrinmẹta .
Awọn ọkunrin ti nwọn mu Jesu , si fi i ṣe ẹlẹyà , nwọn lù u .
Nigbati nwọn si dì i loju , nwọn lù u niwaju , nwọn mbi i pe , Sọtẹlẹ , tani lù ọ nì ?
Ati nkan pipọ miran ni nwọn nfi ọ̀rọ-òdi sọ si i .
Nigbati ilẹ si mọ́ , awọn àgba awọn enia , ati awọn olori alufa , ati awọn akọwe pejọ , nwọn si fà a wá si ajọ wọn , nwọn nwipe ,
Bi mo ba si bi nyin lẽre pẹlu , ẹnyin kì yio da mi lohùn , bẹ̃li ẹnyin kì yio jọwọ mi lọwọ lọ .
Gbogbo wọn si wipe , Iwọ ha ṣe Ọmọ Ọlọrun bi ? O si wi fun wọn pe , Ẹnyin wipe , emi ni .
Nwọn si wipe , Kili awa nfẹ ẹlẹri mọ́ si ? Awa tikarawa sá ti gbọ́ li ẹnu ara rẹ̀ .
GBOGBO ijọ enia si dide , nwọn si fà a lọ si ọdọ Pilatu .
Pilatu si bi i lẽre , wipe , Iwọ ha li ọba awọn Ju ? O si da a lohùn wipe , Iwọ wi i .
Pilatu si wi fun awọn olori alufa ati fun ijọ enia pe , Emi kò ri ẹ̀ṣẹ lọwọ ọkunrin yi .
Nwọn si tubọ tẹnumọ ọ pe , O nrú awọn enia soke , o nkọ́ni ká gbogbo Judea , o bẹ̀rẹ lati Galili wá titi o fi de ihinyi .
Nigbati Pilatu gbọ́ orukọ Galili , o bère bi ọkunrin na iṣe ara Galili .
Nigbati o si mọ̀ pe ara ilẹ Herodu ni , o rán a si Herodu , ẹniti on tikararẹ̀ wà ni Jerusalemu li akokò na .
Nigbati Herodu si ri Jesu , o yọ̀ gidigidi : nitoriti o ti nfẹ ẹ ri pẹ́ , o sa ti ngbọ́ ìhin pipọ nitori rẹ̀ ; o si tanmọ̃ ati ri ki iṣẹ iyanu diẹ ki o ti ọwọ́ rẹ̀ ṣe .
Pilatu on Herodu di ọrẹ́ ara wọn ni ijọ na : nitori latijọ ọtá ara wọn ni nwọn ti nṣe ri .
Bi nwọn si ti nfà a lọ , nwọn mu ọkunrin kan , Simoni ara Kirene , ti o nti igberiko bọ̀ , on ni nwọn si gbé agbelebu na le , ki o mã rù u bọ̀ tẹle Jesu .
Ijọ enia pipọ li o ntọ̀ ọ lẹhin , ati awọn obinrin , ti npohùnrere ẹkún , ti nwọn si nṣe idarò rẹ̀ .
Ṣugbọn Jesu yiju pada si wọn , o si wipe , Ẹnyin ọmọbinrin Jerusalemu , ẹ má sọkun fun mi , ṣugbọn ẹ sọkun fun ara nyin , ati fun awọn ọmọ nyin .
Nigbana ni nwọn o bẹ̀rẹ si iwi fun awọn òke nla pe , Wó lù wa ; ati fun awọn òke kekeke pe , Bò wa mọlẹ .
Nitori bi nwọn ba nṣe nkan wọnyi sara igi tutù , kili a o ṣe sara gbigbẹ ?
Nwọn si fà awọn meji lọ pẹlu , awọn arufin , lati pa pẹlu rẹ̀ .
Nigbati nwọn si de ibi ti a npè ni Agbari , nibẹ̀ ni nwọn gbé kàn a mọ agbelebu , ati awọn arufin na , ọkan li ọwọ́ ọtún , ati ọkan li ọwọ́ òsi .
Jesu si wipe , Baba , darijì wọn ; nitoriti nwọn kò mọ̀ ohun ti nwọn nṣe . Nwọn si pín aṣọ rẹ̀ lãrin ara wọn , nwọn di ìbo rẹ̀ .
Awọn enia si duro nworan . Ati awọn ijoye pẹlu wọn , nwọn nyọ-ṣùti si i , wipe , O gbà awọn ẹlomiran là ; ki o gbà ara rẹ̀ là , bi iba ṣe Kristi , ayanfẹ Ọlọrun .
Ati awọn ọmọ-ogun pẹlu nfi i ṣe ẹlẹyà , nwọn tọ̀ ọ wá , nwọn nfi ọti kikan fun u ,
Nwọn si kọwe akọlé si ìgbèri rẹ̀ ni ède Hellene , ati ti Latini , ati ti Heberu , EYI LI ỌBA AWỌN JU .
Jesu si wi fun u pe , Lõtọ ni mo wi fun ọ , Loni ni iwọ o wà pẹlu mi ni Paradise .
O si to ìwọn wakati kẹfa ọjọ , òkunkun si ṣú bò gbogbo ilẹ titi o fi di wakati kẹsan ọjọ .
Nigbati balogun ọrún ri ohun ti o ṣe , o yìn Ọlọrun logo , wipe , Dajudaju olododo li ọkunrin yi .
Gbogbo ijọ enia ti o pejọ si iran yi , nigbati nwọn nwò ohun ti nṣe , nwọn a lù ara wọn li õkan àiya , nwọn a si pada .
Nigbati o si sọ̀ ọ kalẹ , o si fi aṣọ àla dì i , o si tẹ́ ẹ sinu ibojì ti a gbẹ́ ninu okuta , nibiti a kò ti itẹ́ ẹnikẹni si ri .
O si ṣe ọjọ Ipalẹmọ : ọjọ isimi si kù si dẹ̀dẹ .
Ati awọn obinrin , ti nwọn bá a ti Galili wá , ti nwọn si tẹle , nwọn kiyesi ibojì na , ati bi a ti tẹ́ okú rẹ̀ si .
Nigbati nwọn si pada , nwọn pèse ohun olõrun didùn ororo ikunra ati turari tutù ; nwọn si simi li ọjọ isimi gẹgẹ bi ofin .
Ni ijọ kini ọ̀sẹ , ni kutukutu owurọ̀ , nwọn wá si ibojì , nwọn nmu turari wá ti nwọn ti pèse silẹ , ati awọn miran kan pẹlu wọn .
Nwọn si ba a , a ti yi okuta kuro li ẹnu ibojì .
Nigbati nwọn wọ̀ inu rẹ̀ , nwọn kò si ri okú Jesu Oluwa .
O si ṣe , bi nwọn ti nṣe rọunrọ̀un kiri niha ibẹ̀ , kiyesi i , awọn ọkunrin meji alaṣọ didan duro tì wọn :
Nigbati ẹ̀ru mbà wọn , ti nwọn si dojubolẹ , awọn angẹli na bi wọn pe , Ẽṣe ti ẹnyin fi nwá alãye lãrin awọn okú ?
Ko si nihinyi , ṣugbọn o jinde : ẹ ranti bi o ti wi fun nyin nigbati o wà ni Galili ,
Nwọn si ranti ọ̀rọ rẹ̀ .
Si kiyesi i , awọn meji ninu wọn nlọ ni ijọ na si iletò kan ti a npè ni Emmausi , ti o jina si Jerusalemu niwọn ọgọta furlongi .
Nwọn mba ara wọn sọ̀rọ gbogbo nkan wọnyi ti o ṣẹlẹ̀ .
O si ṣe , nigbati nwọn mba ara wọn sọ , ti nwọn si mba ara wọn jirorò , Jesu tikararẹ̀ sunmọ wọn , o si mba wọn rìn lọ .
Ṣugbọn a rú wọn li oju ki nwọn ki o máṣe le mọ̀ ọ .
O si bi wọn pe , Ọ̀rọ kili ẹnyin mba ara nyin sọ , bi ẹnyin ti nrìn ? Nwọn si duro jẹ , nwọn fajuro .
Ọkan ninu wọn , ti a npè ni Kleopa , si dahùn wi fun u pe , Alejò ṣá ni iwọ ni Jerusalemu , ti iwọ kò si mọ̀ ohun ti o ṣe nibẹ̀ li ọjọ wọnyi ?
O si bi wọn pe , Kini ? Nwọn si wi fun u pe , Niti Jesu ti Nasareti , ẹniti iṣe woli , ti o pọ̀ ni iṣẹ ati li ọ̀rọ niwaju Ọlọrun ati gbogbo enia :
Ati bi awọn olori alufa ati awọn alàgba wa ti fi i le wọn lọwọ lati da a lẹbi iku , ati bi nwọn ti kàn a mọ agbelebu .
O si wi fun wọn pe , Ẹnyin ti oyé ko yé , ti o si yigbì li àiya lati gbà gbogbo eyi ti awọn woli ti wi gbọ́ :
Ko ha yẹ ki Kristi ki o jìya nkan wọnyi ki o si wọ̀ inu ogo rẹ̀ lọ ?
O si bẹ̀rẹ lati Mose ati gbogbo awọn woli wá , o si tumọ̀ nkan fun wọn ninu iwe-mimọ gbogbo nipa ti ara rẹ̀ .
Nwọn si sunmọ iletò ti nwọn nlọ : o si ṣe bi ẹnipe yio lọ si iwaju .
O si ṣe , bi o ti ba wọn joko tì onjẹ , o mu àkara , o sure si i , o si bù u , o si fifun wọn .
Oju wọn si là , nwọn si mọ̀ ọ ; o si nù mọ wọn li oju .
Nwọn si ba ara wọn sọ pe , Ọkàn wa kò ha gbiná ninu wa , nigbati o mba wa sọ̀rọ li ọna , ati nigbati o ntumọ̀ iwe-mimọ́ fun wa ?
Nwọn si dide ni wakati kanna , nwọn pada lọ si Jerusalemu , nwọn si ba awọn mọkanla pejọ , ati awọn ti mbẹ lọdọ wọn ,
Nwipe , Oluwa jinde nitõtọ , o si ti fi ara hàn fun Simoni .
Nwọn si ròhin nkan ti o ṣe li ọ̀na , ati bi o ti di mimọ̀ fun wọn ni bibu àkara .
Bi nwọn si ti nsọ nkan wọnyi , Jesu tikararẹ̀ duro li arin wọn , o si wi fun wọn pe , Alafia fun nyin .
Ṣugbọn àiya fò wọn , nwọn si dijì , nwọn ṣebi awọn rí iwin .
O si wi fun wọn pe , Ẽṣe ti ara nyin kò lelẹ̀ ? ẽsitiṣe ti ìrokuro fi nsọ ninu ọkàn nyin ?
Ẹ wò ọwọ́ mi ati ẹsẹ mi , pe emi tikarami ni : ẹ dì mi mu ki ẹ wò o ; nitoriti iwin kò li ẹran on egungun lara , bi ẹnyin ti ri ti mo ni .
Nigbati o si wi bẹ̃ tán , o fi ọwọ́ on ẹsẹ rẹ̀ hàn wọn .
Nwọn si fun u li ẹja bibu , ati afára oyin diẹ .
O si wi fun wọn pe , Nwọnyi li ọrọ ti mo sọ fun nyin , nigbati emi ti wà pẹlu nyin pe , A kò le ṣe alaimu ohun gbogbo ṣẹ , ti a ti kọ ninu ofin Mose , ati ninu iwe awọn woli , ati ninu Psalmu , nipasẹ̀ mi .
Nigbana li o ṣí wọn ni iyè , ki iwe-mimọ́ ki o le yé wọn ,
O si wi fun wọn pe , Bẹ̃li a ti kọwe rẹ̀ , pe , ki Kristi ki o jìya , ati ki o si jinde ni ijọ kẹta kuro ninu okú :
Ẹnyin si ni ẹlẹri nkan wọnyi .
Si kiyesi i , Mo rán ileri Baba mi si nyin : ṣugbọn ẹ joko ni ilu Jerusalemu , titi a o fi fi agbara wọ̀ nyin , lati oke ọrun wá .
O si mu wọn jade lọ titi nwọn fẹrẹ̀ de Betani , nigbati o si gbé ọwọ́ rẹ̀ soke , o sure fun wọn .
